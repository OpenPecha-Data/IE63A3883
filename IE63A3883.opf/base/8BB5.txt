༼༢ཨ༡༽རབ་ཏུ་འབྱུང་བའི་གཞིའི་སྤྱི་སྡོམ་ལ་༑ ཤཱ་རིའི་བུ་དང་མུ་སྟེགས་ཅན་༑༑ དགེ་ཚུལ་གཉིས་དང་བྱ་རོག་སྐྲོད་༑༑ དགྲ་བཅོམ་བསད་དང་ལག་རྡུམ་གྱི་༑༑ སྡེ་ཚན ༼༢༽ ཡང་དག་བསྡུས་པ་ཡིན་༑༑
སྡོམ་ལ་༑ ཤཱ་རིའི་བུ་དང་རབ་འབྱུང་དང་༑༑ བསྙེན་པར་རྫོགས་པར་གནང་བ་དང་༑༑ ཉེ་སྡེས་ཚོགས་ནི་བསྡུས་པ་དང་༑༑ ལྔ་པའི་སྡེ་ཚན་བསྡུས་པ་ཡིན་༑༑
བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ན་༑ ༼༣༽ ཡུལ་ཨང་ག་དག་ན་ཨང་གའི་རྒྱལ་པོ་ཞེས་བྱ་བས་རྒྱལ་སྲིད་འབྱོར་པ་༑་རྒྱས་པ་བདེ་བ་ལོ་ལེགས་པ་སྐྱེ་བོ་དང་མི་མང་པོས་གང་བ་བྱེད་དུ་བཅུག་གོ་༑༑ཡུལ་མ་ག་དྷཱ་དག་ན་ཡང་རྒྱལ་པོ་པད་མ་ཆེན་པོ་ཞེས་བྱ་བས་༑་རྒྱལ་སྲིད་འབྱོར་པ་རྒྱས་པ་བདེ་བ་ལོ ༼༤༽ ལེགས་པ་སྐྱེ་བོ་དང་མི་མང་པོས་གང་བ་བྱེད་དུ་བཅུག་གོ་༑༑རེས་འགའ་ནི་ཨང་གའི་རྒྱལ་པོ་དཔུང་དང་མཐུ་ཆེ་བ་ཡིན་ལ་༑༑རེས་འགའ་ནི་རྒྱལ་པོ་པད་མ་ཆེན་པོ་དཔུང་དང་མཐུ་ཆེ་བ་ཡིན་ནོ་༑༑གང་གི་ཚེ་ཨང་གའི་རྒྱལ་པོ་དཔུང་དང་མཐུ་ཆེ་བ་དེའི་ཚེ ༼༥༽ ན་༑་དེས་དཔུང་གི་ཚོགས་ཡན་ལག་བཞི་པ་༑༑གླང་པོ་ཆེ་པའི་ཚོགས་དང་༑༑རྟ་པའི་ཚོགས་དང་༑་ཤིང་རྟ་པའི་ཚོགས་དང་༑་དཔུང་བུ་ཆུང་གི་ཚོགས་གོ་བསྐོན་ཏེ་༑་ཡུལ་མགདྷཱ་རྒྱལ་པོའི་ཁབ་མ་གཏོགས་པ་བཅོམ་ནས་ཕྱིར་ལྡོག་པར ༼༦༽ བྱེད་དོ་༑༑གང་གི་ཚེ་རྒྱལ་པོ་པད་མ་ཆེན་པོ་དཔུང་དང་མཐུ་ཆེ་བ་དེའི་ཚེ་ན་༑་དེས་ཀྱང་དཔུང་གི་ཚོགས་ཡན་ལག་བཞི་པ་༑་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑་དཔུང་བུ་ཆུང་གི་ཚོགས་གོ་བསྐོན་ཏེ་༑ ༼༢བ༡༽ ཡུལ་ཨང་ག་ཙམ་པ་མ་གཏོགས་པ་བཅོམ་ནས་ཕྱིར་ལྡོག་པར་བྱེད་དོ་༑༑
དེ་ནས་དུས་གཞན་ཞིག་ན་ཨང་གའི་རྒྱལ་པོ་དཔུང་དང་མཐུ་ཆེ་བར་གྱུར་ནས་༑་རེས་དཔུང་གི་ཚོགས་ཡན་ལག་བཞི་པ་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑་དཔུང ༼༢༽ བུ་ཆུང་གི་ཚོགས་གོ་བསྐོན་ཏེ་༑་ཡུལ་མ་ག་དྷཱ་གཞོམ་པར་བརྩམས་པ་དང་༑་མ་ག་དྷཱ་ན་གནས་པའི་སྐྱེ་བོའི་ཚོགས་ཀྱིས་རྒྱལ་པོ་པད་མ་ཆེན་པོ་ལ་ལྷ་ཨང་གའི་རྒྱལ་པོས་དཔུང་གི་ཚོགས་ཡན་ལག་བཞི་པ་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི ༼༣༽ ཚོགས་དང་༑་དཔུང་བུ་ཆུང་གི་ཚོགས་གོ་བསྐོན་ཏེ་༑་ཡུལ་མ་ག་དྷཱ་འཇོམས་པར་བགྱིད་དོ་ཞེས་སྦྲོན་པ་དག་བཏང་ངོ་༑༑རྒྱལ་པོ་པད་མ་ཆེན་པོས་ཀྱང་ཐོས་ནས་དཔུང་གི་ཚོགས་ཡན་ལག་བཞི་པ་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑ ༼༤༽ དཔུང་བུ་ཆུང་གི་ཚོགས་གོ་བསྐོན་ཏེ་༑་ཨང་གའི་རྒྱལ་པོ་དང་ག་ཡུལ་སྤྲད་པའི་ཕྱིར་འཕགས་སོ་༑༑
དེ་ནས་ཨང་གའི་རྒྱལ་པོས་རྒྱལ་པོ་པད་མ་ཆེན་པོའི་གླང་པོ་ཆེ་པའི་ཚོགས་ཐམས་ཅད་ཕྲོགས་ཤིང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑་དཔུང་བུ་ཆུང་གི ༼༥༽ ཚོགས་ཐམས་ཅད་ཀྱང་ཕྲོགས་སོ་༑༑རྒྱལ་པོ་པད་མ་ཆེན་པོ་ཡང་ཕམ་པ་དང་༑་སྐྲག་པ་དང་༑་བཅོམ་པ་དང་༑་གཞན་རྒྱལ་བ་དང་༑་རྒྱབ་གྱིས་ཕྱོགས་པར་བྱས་ཏེ་༑་རྒྱལ་པོའི་ཁབ་ཏུ་ཞུགས་ནས་སྒོ་བཅད་དེ་༑་ར་བ་དག་གི་ཁར་སྦྲེངས་ནས་འདུག་གོ་༑༑ཨང་གའི་རྒྱལ ༼༦༽ པོས་རྒྱལ་པོ་པད་མ་ཆེན་པོ་ལ་ཕོ་ཉ་བཏང་སྟེ་༑་གལ་ཏེ་ཕྱིར་འབྱུང་ན་དེ་ལྟ་ན་ལེགས་༑་གལ་ཏེ་ཕྱིར་མི་འབྱུང་ན་ཇི་སྟེ་སྟེང་གི་ནམ་མཁའ་ལ་འགྲོ་ན་ནི་མདའ་བརྒྱུད་པས་ཁྱོད་ལྟུང་བར་བྱའོ་༑༑ཇི་སྟེ་སའི་འོག་ཏུ་འགྲོ་ན་ནི་མཆིལ་པ་དང་དྲང་བའི་ཚུལ་གྱིས་དྲང་བར་བྱའོ་༑༑ཇི་སྟེ་རིའི ༼༧༽ རྩེ་མོར་མཛེག་ན་ནི་དེར་ཡང་ཁྱོད་ཐར་པ་མེད་དོ་ཞེས་སྤྲིང་ངོ་༑༑རྒྱལ་པོ་པད་མ་ཆེན་པོས་ཕྲིན་ཡིག་བཀླགས་དེ་མི་བདེ་བར་གྱུར་ཏེ་༑་ལག་པ་ལ་འགྲམ་པ་གཏད་ནས་སེམས་ཁོང་དུ་ཆུད་ཅིང་འདུག་འདུག་ནས་༑་དེས་བློན་པོ་རྣམས་ལ་སྨྲས་པ་༑་ཤེས་ལྡན་དག་ཨང་གའི་རྒྱལ ༼༣ཨ༡༽ པོ་འདི་ནི་གདུག་པ་༑་ཕ་རོལ་གནོན་པ་༑་དཔུང་དང་མཐུ་ཆེ་བར་གྱུར་ལ་༑་དེས་ཡུ་བུ་ཅག་ལ་འདི་དང་འདི་སྐད་ཅེས་སྤྲད་ན་༑་དེ་ལ་ཡུ་བུ་ཅག་གིས་ཇི་ལྟར་བསྒྲུབ་པར་བྱ་༑་དེ་དག་གིས་ཚིགས་སུ་བཅད་པ་སྨྲས་པ་༑
ཡུལ་དང་སྲོག་ལ་གནོད་གྱུར་ན་༑༑ ༼༢༽ སྐྱེས་བུས་ཀུན་དུ་སྲོག་བསྲུང་བྱ་༑༑ བློ་ཡིས་གཉིས་ཀ་དཔྱད་བྱས་ན་༑༑ ཡུལ་ནི་ཡང་རྙེད་སྲོག་རྣམས་མིན་༑༑
ལྷ་རྣམ་པ་ཐམས་ཅད་དུ་སླར་འབྱུར་བར་བགྱིའོ་༑༑དེ་རལ་གྲི་མགུལ་དུ་ཐོགས་ཏེ་ཕྱིར་བྱུང་པ་དང་༑་ཨང་གའི་རྒྱལ་པོས་དེ་ལ་ལོ་ཐང་དང་དཔྱ་ཕབ་སྟེ་དེ་ཉིད་དུ ༼༣༽ བཞག་གོ་༑༑གང་གི་ཚེ་བཅོམ་ལྡན་འདས་བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པས་གཟིགས་པ་ལྔ་པོ་དག་ལ་གཟིགས་ནས་འདོད་པ་ན་སྤྱོད་པའི་ལྷ་དྲུག་པོ་དག་ལ་ལན་གསུམ་བསྒོ་བ་མཛད་དེ་༑་གླང་པོ་ཆེ་ལྟར་སྣང་བར་བསྒྱུར་ཏེ་༑་ཡུམ་གྱི་ལྷུམས་སུ ༼༤༽ ཞུགས་པ་དེའི་ཚེ་ནས་ཆེན་པོ་ཤིན་ཏུ་ག་ཡོས་པར་གྱུར་ཅིང་འཇིག་རྟེན་འདི་ཐམས་ཅད་ཀྱང་སུམ་བཅུ་རྩ་གསུམ་པའི་ལྷ་རྣམས་ཀྱི་ཁ་དོག་གི་མཐུ་བས་ལྷག་པའི་སྣང་བ་རྒྱ་ཆེན་པོས་ཁྱབ་པར་གྱུར་ཅིང་༑་འཇིག་རྟེན་གྱི་འཇིག་རྟེན་གྱི་བར་གང་ན་ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་བ་༑ ༼༥༽ འདི་ལྟར་མཐུ་ཆེ་བ་འདི་གཉིས་ཀྱི་འོད་དག་ཉམས་སུ་མི་མྱོང་བའི་མུན་པ་མུན་གནག་མུན་པར་བྱེད་པས་༑་གནག་པར་གྱུར་པ་གང་དག་ཡིན་པ་དེ་དག་ཀྱང་དེའི་ཚེ་ན་སྣང་བ་རྒྱ་ཆེན་པོས་ཁྱབ་པར་གྱུར་ནས་༑་སེམས་ཅན་གང་དག་དེར་སྐྱེས་པ་དག་གིས་རང་གི་ལག་པ་བརྐྱང་བ་ཡང་མི ༼༦༽ མཐོང་བ་དེ་དག་གིས་ཀྱང་འོད་དེས་སེམས་ཅན་གཅིག་གིས་གཅིག་མཐོང་ནས་ཤེས་ལྡན་དག་སེམས་ཅན་གཞན་ཡང་འདིར་སྐྱེས་སོ་༑༑ཤེས་ལྡན་དག་སེམས་ཅན་གཞན་ཡང་འདིར་སྐྱེས་སོ་ཞེས་ཤེས་པར་གྱུར་ཏེ་༑༑གང་གི་ཚེ་བཅོམ་ལྡན་འདས་བྱང་ཆུབ་སེམས་དཔའ ༼༧༽ བལྟམ་པ་དེའི་ཚེ་ན་གྲོང་ཁྱེར་ཆེན་པོ་བཞི་པོ་དག་ཏུ་རྒྱལ་པོ་ཆེན་པོ་བཞི་དག་གི་བུ་ཡང་བཙས་པར་གྱུར་ཏེ་༑་རྒྱལ་པོའི་ཁབ་ཏུ་རྒྱལ་པོ་པད་མ་ཆེན་པོའི་བུ་བཙས་སོ་༑༑མཉན་ཡོད་དུ་ནི་རྒྱལ་པོ་རྩིབས་ཀྱིས་འཕུར་ཚངས་བྱིན་གྱི་བུ་བཙས་སོ་༑༑འཕགས་རྒྱལ་དུ་ནི་རྒྱལ་པོ་མུ ༼༣བ༡༽ ཁྱུད་མཐའ་ཡས་ཀྱི་བུ་བཙས་སོ་༑༑ཀཽ་ཤཱ་མ་བཱིར་ནི་རྒྱལ་པོ་དམག་བརྒྱ་པའི་བུ་བཙས་སོ་༑༑བཅོམ་ལྡན་འདས་བྱང་ཆུབ་སེམས་དཔའ་བལྟམ་པ་ན་འཇིག་རྟེན་ཐམས་ཅད་སུམ་བཅུ་རྩ་གསུམ་པའི་ལྷ་རྣམས་ཀྱི་ཁ་དོག་གི་མཐུ་བས་ལྷག་པའི་སྣང་བ་རྒྱ་ཆེན་པོས་ཁྱབ་པར་གྱུར ༼༢༽ ཅིང་འཇིག་རྟེན་གྱི་འཇིག་རྟེན་གྱི་བར་གང་ན་ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་བ་༑་འདི་ལྟར་མཐུ་ཆེ་བ་འདི་གཉིས་ཀྱི་འོད་དག་ཉམས་སུ་མི་མྱོང་བའི་མུན་པ་མུན་གནག་མུན་པར་བྱེད་པས་གནག་པར་གྱུར་པ་གང་དག་ཡིན་པ་དེ་དག་གྱང་དེའི་ཚེན་སྣང་བ་རྒྱ་ཆེན་པོས་ཁྱབ་པར་གྱུར ༼༣༽ ནས་༑་སེམས་ཅན་གང་དག་དེར་སྐྱེས་པ་དག་གིས་རང་གི་ལག་པ་བརྐྱང་བ་ཡང་མི་མཐོང་བ་དེ་དག་གི་ཀྱང་འོད་དེས་སེམས་ཅན་གཅིག་གིས་གཅིག་མཐོང་ནས་ཤེས་ལྡན་དག་སེམས་ཅན་གཞན་ཡང་འདིར་སྐྱེས་སོ་༑༑ཤེས་ལྡན་དག་སེམས་ཅན་གཞན་ཡང་འདིར་སྐྱེས་སོ ༼༤༽ ཞེས་ཤེས་པར་གྱུར་ཏོ་༑༑རྒྱལ་པོ་པད་མ་ཆེན་པོས་བསམས་པ་༑་བདག་གི་བུ་བཙས་པ་ན་འཇིག་རྟེན་ཉི་མའི་གཟུགས་ཤར་བ་ལྟར་སྣང་ཞིང་འདི་བཙུན་མོ་གཟུགས་ཅན་གྱི་བུ་ཡིན་པས་གཞོན་ནུ་འདིའི་མིང་གཟུགས་ཅན་སྙིང་པོར་གདགས་སོ་སྙམ་ནས་བུ་དེའི་མིང་གཟུགས ༼༥༽ ཅན་སྙིང་པོ་ཞེས་བྱ་བ་ར་བཏགས་སོ་༑༑རྒྱལ་པོ་རྩིབས་ཀྱིས་འཕུར་ཚངས་བྱིན་གྱིས་བསམས་པ་༑་བདག་གི་བུ་བཙས་པ་ན་འཇིག་རྟེན་གསལ་པ་གསལ་བ་ལྟར་སྣང་བས་གཞོན་ནུ་འདིའི་མིང་གསལ་རྒྱལ་དུ་གདགས་སོ་སྙམ་ནས་བུ་དེའི་མིང་གསལ་རྒྱལ་ཞེས་བྱ་བར ༼༦༽ བཏགས་སོ་༑༑རྒྱལ་པོ་དམག་བརྒྱ་པས་བསམས་པ་༑་བདག་གི་བུ་བཙས་པ་འཇིག་རྟེན་ཉི་མ་ཤར་བ་ལྟར་སྣང་བར་གྱུར་པས་གཞོན་ནུ་འདིའི་མིང་ཤར་པར་གདགས་སོ་སྙམ་ནས་བུ་དེའི་མིང་ཤར་བ་ཞེས་བྱ་བར་བཏགས་སོ་༑༑རྒྱལ་པོ་མུ་ཁྱུད་མཐའ་ཡས་ཀྱིས ༼༧༽ བསམ་པ་༑་བདག་གི་བུ་བཙས་པ་ན་འཇིག་རྟེན་རབ་ཏུ་སྣང་བས་སྣང་བར་གྱུར་པས་གཞོན་ནུ་འདིའི་མིང་རབ་སྣང་ཞེས་བྱ་བར་གདགས་སོ་སྙམ་ནས་བུ་དེའི་མིང་རབ་སྣང་ཞེས་བྱ་བར་གཏགས་སོ་༑༑རྒྱལ་པོ་རེ་རེས་བསམས་པ་ཡང་བདག་གི་བུ་འདིའི་མཐུ་ཡིན་ནོ་༑༑བདག ༼༤ཨ༡༽ གི་བུ་འདིའི་མཐུ་ཡིན་ནོ་སྙམ་མོད་ཀྱི་༑་དེ་ནི་དེ་ལྟ་མ་ཡིན་ཏེ་༑་འདི་ལྟར་དེ་དག་ཐམས་ཅད་ནི་བྱང་ཆུབ་སེམས་དཔའི་མཐུ་ཡིན་པའི་ཕྱིར་རོ་༑༑གང་གི་ཉིན་མོ་གཞོན་ནུ་གཟུགས་ཅན་སྙིང་པོ་བཙས་པ་དེ་ཉིད་ཀྱི་ཉིན་མོ་བློན་པོ་ལྔ་བརྒྱ་དག་གི་བུ་ལྔ་བརྒྱ་ཡང ༼༢༽ བཙས་ཏེ་༑་དེ་དག་ཀྱང་རིགས་དང་མཐུན་པར་མིང་བཏགས་སོ་༑༑གཞོན་ནུ་གཟུགས་ཅན་སྙིང་པོ་མ་མ་བརྒྱད་པོ་པང་ན་འཚོ་བའི་མ་མ་གཉིས་དང་༑་ནུམ་སྣུན་པའི་མ་མ་གཉིས་དང་༑་དྲི་མ་འཕྱི་བའི་མ་མ་གཉིས་དང་༑་རྩེན་གྲོགས་ཀྱི་མ་མ་གཉིས་ལ་རྗེས་སུ་གཏད་དོ་༑༑༼༣༽ དེ་མ་མ་བརྒྱད་པོ་དག་གིས་འོ་མ་དང་༑་ཞོ་དང་༑་མར་དང་༑་ཞུན་མར་དང་༑་མར་གྱི་སྙིང་ཁུ་དང་༑་གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་༑་སྐྱེད་པར་བྱེད་ཅིང་རྫིང་ན་གནས་པའི་པད་མ་བཞིན་མྱུར་དུ་སྐྱེད་པར་བྱེད་དོ་༑༑དེ་གང་གི་ཚེ་ཆེན ༼༤༽ བོར་གྱུར་པ་དེའི་ཚེ་ཡི་གེ་དང་༑་གྲངས་དང་༑་རྩིས་དང་༑་ལག་རྩིས་དང་༑་དབྱུང་བ་དང་༑་གཞུག་པ་དང་༑་གཞག་པ་ལ་ཉེ་བར་ཞུགས་ནས་༑་དེ་ཡི་གེའི་མཐར་ཕྱིན་ཅིང་འབྱེད་པ་དང་༑་ཀློག་པ་དང་༑་མཁས་པ་དང་༑་སྐྱེད་པ་གསལ་བ་དང་༑་བརྟག་པ་བརྒྱད ༼༥༽ པོ་འདི་ལྟ་སྟེ་༑་རིན་པོ་ཆེ་བརྟག་པ་དང་༑་གཞི་བརྟག་པ་དང་༑་གོས་བརྟག་པ་དང་༑་ཤིང་བརྟག་པ་དང་༑་གླང་པོ་ཆེ་བརྟག་པ་དང་༑་རྟ་བརྟག་པ་དང་༑་བུང་མེད་བརྟག་པ་དང་༑་སྐྱེས་པ་བརྟག་པ་ལ་མཁས་པར་གྱུར་ཏོ་༑༑རྒྱལ་པོ་རྒྱལ་རིགས་སྤྱི་བོར་དབང ༼༦༽ བསྐུར་བ་ལྗོངས་ཀྱི་དབང་ཕྱུག་མཐུ་དང་བརྩོན་འགྲུས་ཐོབ་པ་༑་ས་ཆེན་པོའི་དཀྱིལ་འཁོར་མངོན་པར་རྒྱལ་བར་བྱས་ཏེ་གནས་པ་རྣམས་ཀྱི་བཟོའི་གནས་དང་༑་ལས་ཀྱི་གནས་ཐ་དད་པར་གྱུར་པ་གང་དག་ཡིན་པ་འདི་ལྟ་སྟེ་༑་གླང་པོ་ཆེའི་གཉར་བཞོན་པ་དང་༑་རྟ་བཞོན ༼༧༽ བ་དང་༑་ཤིང་རྟའི་ཐབས་དང་༑་རལ་གྲིའི་ཐབས་དང་༑་འཕོང་དང་༑་ཕྱིར་བསྣུར་བ་དང་༑་མདུན་དུ་བསྣུར་བ་དང་༑་ལྕགས་ཀྱི་བསྒྱུར་ཐབས་དང་༑་ཞགས་པ་གདབ་པ་དང་༑་མདའ་བོ་ཆེ་འཕེན་ཐབས་དང་༑་འཛིན་སྟངས་དང་༑་གོམ་སྟངས་དང་༑་ཐོར་ཚུགས ༼༤བ༡༽ དང་༑་གཅད་པ་དང་༑་དྲལ་བ་དང་༑་དབུག་པ་དང་༑་གནས་ལྔ་པོ་འདི་ལྟ་སྟེ་༑་རྒྱང་ནས་འཕོག་པ་དང་༑་སྒྲ་གྲགས་པར་འཕོག་པ་དང་༑་གནད་དུ་འཕོག་པ་དང་༑་མི་འཆོར་བར་འཕོག་པ་དང་༑་ཚབས་ཆེན་དེ་དག་ལ་ཡང་ཞུགས་ཤིང་བྱང་བར་གྱུར་ཏོ་༑༑༼༢༽ བློན་པོའི་བུ་ལྔ་བརྒྱ་པོ་དེ་དག་ཀྱང་བཟོའི་གནས་དང་༑་ལས་ཀྱི་གནས་དག་ལ་བྱང་བར་གྱུར་ཏོ་༑༑དེ་ཕས་བཟོ་སྦྱང་བ་བཅྭ་བརྒྱད་པོ་དག་ལ་བཅུག་ནས་དེའི་མིང་བཟོ་སྦྱངས་གཟུགས་ཅན་སྙིང་པོ་༑༑བཟོ་སྦྱངས་གཟུགས་ཅན་སྙིང་པོ་ཞེས་བྱ་བར་གྱུར་ཏོ་༑༑
དེ་ནས་དུས་གཞན ༼༣༽ ཞིག་ན་གཞོན་ནུ་གཟུགས་ཅན་སྙིང་པོ་གླང་པོ་ཆེ་ལ་ཞོན་ཏེ་ལྗོངས་སུ་བྱུང་བ་དང་༑་དེས་ཨང་གའི་རྒྱལ་པོའི་ཞོ་ཤས་འཚོ་བ་དག་ལོ་ཐང་དང་དཔྱ་སྡུད་པ་མཐོང་ནས་༑དེས་སྨྲས་པ་༑་ཤེས་ལྡན་དག་ལོ་ཐང་དང་དཔྱ་སྡུད་པ་འདི་དག་སུའི་ཡིན་༑དེ་དག་གིས་སྨྲས་པ་༑་ལྷ ༼༤༽ ཨང་གའི་རྒྱལ་པོའི་ལགས་སོ་༑༑དེས་སྨྲས་པ་༑་ཅི་ཡུ་བུ་ཅག་དེ་ལ་ལོ་ཐང་འབུལ་བ་ཡིན་ནམ་༑དེ་དག་གིས་སྨྲས་པ་༑་ལྷ་ལོ་ཐང་འབུལ་བ་ལགས་སོ་༑༑དེས་སྨྲས་པ་༑་ཤེས་ལྡན་དག་ཞོ་ཤས་འཚོ་བ་དེ་དག་པོས་ཤིག་༑དེ་དག་གིས་བོས་པ་དང་༑་དེས་སྨྲས ༼༥༽ པ་༑་ཤེས་ལྡན་དག་དེ་ཡང་རྒྱལ་པོ་རྒྱལ་རིགས་སྤྱི་བོར་དབང་བསྐུར་བ་ཡིན་ལ་༑་ངེད་ཀྱང་རྒྱལ་པོ་རྒྱལ་རིགས་སྤྱི་བོར་དབང་བསྐུར་བ་ཡིན་ན་༑་ཅིའི་ཕྱིར་ཁྱེད་ཅག་ལོ་ཐང་དང་དཔྱ་སྡུད་པར་བྱེད་༑་དེང་ལ་ཕྱིན་ཆད་ལོ་ཐང་དང་དཔྱ་མ་སྡུད་ཅིག་༑དེ་དག་གིས་པ་བསམས ༼༦༽ པ་༑་གཞོན་ནུ་འདི་ནི་རྒྱུས་མི་ཤེས་པ་ཡིན་པས་བདག་ཅག་རྒྱལ་པོ་པད་མ་ཆེན་པོའི་གན་དུ་འདོང་ཞིག་སོང་ནས་བསྙད་པར་བྱའོ་སྙམ་ནས་༑་དེ་དག་རྒྱལ་པོ་པད་མ་ཆེན་པོའི་གན་དུ་སོང་སྟེ་ཕྱིན་ནས་སྨྲས་པ་༑་ལྷ་བདག་ཅག་ཨང་གའི་རྒྱལ་པོའི་ཞོ་ཤས་འཚོ་བ་ལོ་ཐང་དང་དཔྱ ༼༧༽ སྡུད་པ་ན་གཞོན་ནུ་གཟུགས་ཅན་སྙིང་པོས་བཀག་ན་༑་ཅི་བསྡུ་བར་འཚལ་ལམ་༑་འོན་ཏེ་སླར་མཆི་བར་འཚལ་༑དེས་སྨྲས་པ་༑་ཤེས་ལྡན་དག་གཞོན་ནུ་དེ་ནི་རྒྱུས་མི་ཤེས་པ་ཡིན་པས་ཁྱེད་ཅག་སྡོན་ཇི་ལྟར་ལོ་ཐང་དང་དཔྱ་སྡུད་པ་དེ་བཞིན་དུ་སྡུས་ཤིག་༑་དེ་དག་གིས ༼༥ཨ༡༽ ཡང་བསྡུ་བར་བརྩམས་ཏེ་༑་དེ་དག་འོངས་ནས་ཕྱིར་ལྡོག་པ་གཞོན་ནུ་གཟུགས་ཅན་སྙིང་པོས་མཐོང་ནས་སྨྲས་པ་༑་ཤེས་ལྡན་དག་ངས་ཁྱེད་ལ་ཕྱིན་ཆད་ལོ་ཐང་དང་དབྱ་མ་སྡུད་ཅིག་ཅེས་མ་བཟློག་གམ་༑་ཅིའི་ཕྱིར་ཡང་ཁྱེད་ལོ་ཐང་དང་དཔྱ་སྡུད་༑་གལ ༼༢༽ ཏེའི་ཞིག་འཁོད་ན་དེ་ལྟ་ན་ལེགས་༑་གལ་ཏེ་མི་འཁོད་ན་མཚམས་ཆེན་པོ་གཅད་པར་བྱའོ་༑༑དེ་དག་སྐྲག་ནས་བསམས་པ་༑་གཞོན་ནུ་འདི་ནི་གདུག་པ་ཕ་རོལ་གནོན་པ་ཡིན་པས་བདག་ཅག་ལ་གནོད་པ་བྱེད་པར་འགྱུར་བ་གང་ཡིན་པ་དེ་ལྟ་བུའི་གནས་ཡོད་པར་འགྱུར་གྱིས་༑ ༼༣༽ བདག་ཅག་ཨང་གའི་རྒྱལ་པོའི་གན་དུ་དེང་སྟེ་སྤྲན་པར་བྱའོ་སྙམ་ནས་དེ་དག་ཨང་གའི་རྒྱལ་པོའི་གན་དུ་དོང་སྟེ་ཕྱིན་ནས་སྨྲས་པ་༑་ལྷ་བདག་ཅག་ལྷའི་ཞོ་ཤས་འཚོ་བ་ལགས་ཏེ་༑་བདག་ཅག་ལྷའི་ལོ་ཐང་དང་དཔྱ་སྡུད་པ་ན་རྒྱལ་པོ་པད་མ་ཆེན་པོའི་བུ་གཞོན་ནུ་གཟུགས་ཅན་སྙིང ༼༤༽ པོ་དེས་བཟློག་ལགས་ན་༑་ད་གལ་ཏེ་ལྷས་བཏང་སྙོམས་མཛད་ན་སླད་ཀྱིས་གནོད་པ་ཆེན་པོ་བགྱིད་པར་འགྱུར་བ་གང་ལགས་པ་དེ་ལྟ་བུའི་གནས་མཆིས་པར་འབྱུར་རོ་༑༑
ཚིགས་སུ་བཅད་པ་ཡང་སྨྲས་པ་༑ ཇི་སྲིད་ཤིང་ནི་གཞོན་པའི་ཚེ་༑༑་སེན་མོ་དག་གིས་གཅད་ནུས་པ་༑༑ ༼༥༽ དེ་ཉིད་ཆེན་པོར་སྐྱེས་པ་ན་༑༑་སྟ་རེ་བརྒྱས་ཀྱང་གཅད་པར་དཀའ་༑༑
ཨང་གའི་རྒྱལ་པོས་རྒྱལ་པོ་པད་མ་ཆེན་པོ་ལ་གཞོན་ནུ་གཟུགས་ཅན་སྙིང་པོ་མགུལ་པ་ནས་ཐོགས་ལ་ཚུར་བཀྲི་བའམ་༑་ཡང་ན་རྩྭ་དང་ཆས་སྟ་གོན་གྱིས་ཤིག་དང་༑་ང་ཉིད་འོ་ནིར་འོང་ངོ་ཞེས་ཕྲིན་ཡིག ༼༦༽ སྦྲིང་ངོ་༑༑རྒྱལ་པོ་པད་མ་ཆེན་པོས་ཕྲིན་ཡིག་བཀླགས་ནས་དེ་མི་བདེ་བར་གྱུར་ཏེ་ལག་པ་འགྲམ་པ་ལ་གཏད་ནས་༑་སེམས་ཁོང་དུ་ཆུད་ཅིང་འདུག་འདུག་ནས་༑་དེས་གཞོན་ནུ་གཟུགས་ཅན་སྙིང་པོ་བོས་ནས་སྨྲས་པ་༑་ཅིའི་ཕྱིར་ཁྱོད་ཀྱིས་ཨང་གའི་རྒྱལ་པོའི་ཞོ་ཤས་འཚོ་བ་དག ༼༧༽ ལོ་ཐང་དང་དཔྱ་སྡུད་པ་ཟློག་༑་དེས་ཁྲོས་ཏེ་ང་ལ་འདི་དང་འདི་དང་འདི་སྐད་ཅེས་སྤྲིང་ངོ་༑༑དེས་སྨྲས་པ་༑་ལྷ་ཅི་སྐོལ་དེ་ལ་ལོ་ཐང་འབུལ་བ་ལགས་སམ་༑་བུ་ལོ་ཐང་འབུལ་བ་ཡིན་ནོ་༑༑དེས་སྨྲས་པ་༑་ལྷ་དེ་ཡང་རྒྱལ་པོ་རིགས་སྤྱི་བོར་དབང་བསྐུར་བ་ལགས་ལ་༑་སྐོལ་ཀྱང ༼༥བ༡༽ རྒྱལ་པོ་རྒྱལ་རིགས་སྤྱི་བོར་དབང་བསྐུར་བ་ལགས་ན་༑་ཅིའི་སླད་དུ་སྐོལ་དེ་ལ་ལོ་ཐང་དང་དཔྱ་འབུལ་༑་ལྷས་བདག་ལ་དཔུང་གི་ཚོགས་ཡན་ལག་བཞི་པ་སྩལ་བ་འབའ་ཞིག་མཛོད་ཅིག་དང་༑་བདག་གིས་ཨང་གའི་རྒྱལ་པོ་དང་ལྷན་ཅིག་ག་ཡུལ་ངོར་ག་ཡུལ་སྤྲད་པར ༼༢༽ བགྱིའོ་༑༑
དེ་ནས་རྒྱལ་པོ་པད་མ་ཆེན་པོས་ཨང་གའི་རྒྱལ་པོ་ལ་ཁྱོད་ཀྱི་མཐུ་དང་༑་དཔུང་དང་༑་བརྩོན་འགྲུས་དང་༑་ཕ་རོལ་གནོན་པ་གང་དག་ཡིན་པ་དེ་དག་ཐམས་ཅད་མཉམས་པར་གྱིས་ཤིག་ཅེས་ཕྲིན་ཡིག་སྤྲིང་ངོ་༑༑ཨང་གའི་རྒྱལ་པོས་ཐོས་ནས་མི་བཟོད ༼༣༽ པ་སྐྱེས་ཏེ་བློན་པོ་རྣམས་ལ་སྨྲས་པ་༑་ཤེས་ལྡན་དག་དེའི་ཡུལ་འཁོར་གཞོམ་པར་བྱས་༑་དཔུང་གི་ཚོགས་ཡན་ལག་བཞི་པ་གོ་སྐོན་ཅིག་༑་དེས་དཔུང་གི་ཚོགས་ཡན་ལག་བཞི་པ་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑་དཔུང་བུ་ཆུང་གི ༼༤༽ ཚོགས་གོ་བསྐོན་ཏེ་ཡུལ་མ་གདྷཱ་གཞོམ་པར་བརྩམས་པ་དང་༑་མ་གདྷཱ་ན་གནས་པའི་སྐྱེ་པོའི་ཚོགས་ཀྱིས་རྒྱལ་པོ་པད་མ་ཆེན་པོ་ལ་ལྷ་ཨང་གའི་རྒྱལ་པོ་འདི་དཔུང་གི་ཚོགས་ཡན་ལག་བཞི་བ་གླང་པོ་ཆེ་པའི་ཚོགས་དང་༑་རྟ་པའི་ཚོགས་དང་༑་ཤིང་རྟ་པའི་ཚོགས་དང་༑ ༼༥༽ དཔུང་བུ་ཆུང་གི་ཚོགས་གོ་བསྐོན་ཏེ་ཡུལ་མ་གདྷཱ་འཇོམས་པར་བགྱིད་དོ་ཞེས་སྤྲོན་པ་དག་བཏང་ངོ་༑༑རྒྱལ་པོ་པད་མ་ཆེན་པོས་ཐོས་ནས་དེ་མི་བདེ་བར་གྱུར་ཏེ་ལག་པ་འགྲམ་པ་ལ་གཏད་ནས་༑་སེམས་ཁོང་དུ་ཆུད་ཅིང་འདུག་འདུག་ནས་༑་དེས་གཞོན་ནུ་གཟུགས་ཅན་སྙིང་པོ་བོས ༼༦༽ ཏེ་༑་དེ་ལ་དཔུང་གི་ཚོགས་ཡན་ལག་བཞི་པ་བྱིན་ནོ་༑༑གཞོན་ནུ་གཟུགས་ཅན་སྙིང་པོས་བློན་པོའི་བུ་ལྡ་བརྒྱ་བསྡུས་ཏེ་སྤྲས་པ་༑་ཤེས་ལྡན་དག་ང་ནི་ཨང་གའི་རྒྱལ་པོ་དང་ལྷན་ཅིག་ག་ཡུལ་ངོར་ག་ཡུལ་སྤྲོད་པར་བྱེད་ན་ཤེས་ལྡན་དག་ཅི་བྱེད་༑་དེ་དག་གིས་སྨྲས་པ་༑ ༼༧༽ གཞོན་ནུ་ཁྱོད་ཀྱི་གནས་སྐབས་གང་ལགས་པ་དེ་བདག་ཅག་གི་ཡང་ལགས་སོ་༑༑
དེས་ཚིགས་སུ་བཅད་པ་སྨྲས་པ་༑ མི་གང་ལ་ནི་ཁྱིམ་དཔལ་གནས་༑༑ དེ་ནི་ཀུན་གྱིས་ཡོངས་བསྲུང་བྱ་༑༑ དེ་ཉམས་ན་ནི་ཀུན་ཉམས་ཏེ་༑༑ ལྟེ་བ་ཆག་པས་རྩིབས་རྣམས་བཞིན་༑༑
ད་ཁྱེད ༼༦ཨ༡༽ ཀྱིས་ཀུན་ནས་ཡོངས་སུ་བསྲུང་བར་བྱའོ་༑༑དེ་དག་གིས་སྨྲས་པ་༑་ལྷའི་གནས་སྐབས་གང་ལགས་པ་དེ་བདག་ཅག་གི་ཡང་ལགས་ལ་༑་ལྷའི་ཞབས་གང་ན་བ་དེ་ན་བདག་ཅག་གི་མགོ་མཆིས་སོ་༑༑
དེ་ནས་དེས་དཔུང་གི་ཚོགས་ཡན་ལག་བཞི་བ ༼༢༽ གོ་བསྐོན་ཏེ་༑་རྒྱལ་པོའི་ཁབ་ནས་བྱུང་ངོ་༑༑རྒྱལ་པོ་པད་མ་ཆེན་པོ་སྟེང་གི་ཁང་བཟངས་ཀྱི་གཞིར་གཏོགས་པ་ན་བློན་པོའི་ཚོགས་ཀྱིས་བསྐོར་ཅིང་འདུག་པ་དེས་དེ་བྱུང་བ་མཐོང་ནས་དས་བློན་པོ་རྣམས་ལ་སྨྲས་པ་༑ཤེས་ལྡན་དག་དམག་འདི་སུའི་ཡིན་༑དེ་དག་གིས་སྨྲས་པ་༑ ༼༣༽ ལྷ་གཞོན་ནུ་གཟུགས་ཅན་སྙིང་པོའི་ལགས་སོ་༑༑དེས་སྨྲས་པ་༑་ཤེས་ལྡན་དག་ཨེ་མ་འདི་དམག་མང་པོ་དང་ལྡན་ནོ་ཞེས་སྨྲས་པས་༑་དེའི་མིང་དམག་ལྡན་གཟུགས་ཅན་སྙིང་པོ་༑་དམག་ལྡན་གཟུགས་ཅན་སྙིང་པོ་ཞེས་བྱ་བར་གྱུར་ཏོ་༑༑དེ་ན་ཁ་ཅིག་གིས་ནི་བཟོ ༼༤༽ སྦྱངས་གཟུགས་ཅན་སྙིང་པོ་ཞེས་བྱ་བར་ཤེས་སོ་༑༑་ཁ་ཅིག་གིས་ནི་དམག་ལྡན་གཟུགས་ཅན་སྙིང་པོ་ཞེས་བྱ་བར་ཤེས་སོ་༑༑གཞོན་ནུ་གཟུགས་ཅན་སྙིང་པོས་བློན་པོའི་བུ་ལྔ་བརྒྱ་པོ་དག་ལ་སྨྲས་པ་༑་ཤེས་ལྡན་དག་ཨང་གའི་རྒྱལ་པོ་འདི་ནི་གདུག་པ་ཕ་རོལ་གནོན ༼༥༽ པ་དཔུང་དང་མཐུ་ཆེ་བར་གྱུར་པ་ཡིན་པས་ཡུ་བུ་ཅག་གིས་འདི་དང་ལྷན་ཅིག་ག་ཡུལ་སྤྲད་པར་ནི་མི་ནུས་ཀྱིས་༑་འདི་ལྟར་དེ་བག་ཡངས་སུ་གོ་ཕུད་པའི་ཕྲུ་མ་བརྫི་ཞིང་པ་ཞབས་ཏེ་གསད་བར་བྱའོ་༑༑དེ་དག་གིས་དེ་བག་ཡངས་སུ་གོ་ཕུར་པའི་ཕྲུ་མ་བརྫིས་ནས་དེ་དག་གིས་ཨང ༼༦༽ གའི་རྒྱལ་པོ་བཞབས་ཏེ་བསད་དོ་༑༑ཨང་གའི་རྒྱལ་པོའི་དཔུང་གི་ཚོགས་ཡན་ལག་བཞི་པ་ཕྱོགས་བཞིར་བྱེར་བ་དང་༑་གཞོན་ནུ་གཟུགས་ཅན་སྙིང་པོས་ཕྱོགས་བཞིར་ཕོ་ཉ་རྟ་པ་དག་བཀྱེ་སྟེ་༑་ཤེས་ལྡན་དག་དེ་ཡང་རྒྱལ་པོ་རྒྱལ་རིགས་སྤྱི་བོར་དབང་བསྐུར ༼༧༽ བ་ཡིན་ལ་༑ངེད་ཀྱང་རྒྱལ་པོ་རྒྱལ་རིགས་སྤྱི་བོར་དབང་བསྐུར་བ་ཡིན་གྱིས་ཕྱིར་ལོག་ཤིག་དང་༑་ཤེས་ལྡན་དག་ངས་ཤེས་ལྡན་དག་ལ་འཚོ་བའི་རྒྱུ་སྦྱིན་པར་བྱའོ་ཞེས་སྤྲིང་བ་དང་དེ་དག་ཕྱིར་ལོག་གོ་༑༑
དེ་ནས་ཨང་གའི་རྒྱལ་པོས་གྲོང་ཁྱེར་ཙམ་པ་བསྲུང་བ་བཞག་པ་དེས ༼༦བ༡༽ ཨང་གའི་རྒྱལ་པོ་ཇི་ལྟར་བསད་པ་ཐོས་ནས་དེས་སྒོ་བཅད་དེ་ར་བ་དག་གི་ཁར་སྤྲེངས་ནས་འདུག་གོ་༑༑གཞོན་ནུ་གཟུགས་ཅན་སྙིང་པོ་ཡང་མཐར་གྱིས་གྲོང་ཁྱེར་ཙམ་པར་ཕྱིན་ནས་དེས་ཤིང་རིང་པོ་ལ་ཨང་གའི་རྒྱལ་པོའི་མགོ་བཏགས་ཏེ་བསྟན་ནས་སྨྲས་པ་༑་ངས་ཁྱོད་ཀྱི་ཇོ་བོ་གང ༼༢༽ ཡིན་པ་དེ་གནས་སྐབས་འདི་ལྟ་བུར་བྱས་ཀྱིས་༑་གལ་ཏེ་ཇེ་ཕྱིར་འབྱུང་ན་དེ་ལྟ་ན་ལེགས་༑་གལ་ཏེ་ཕྱིར་མི་འབྱུང་ན་ཁྱོད་ཀྱང་གནས་སྐབས་འདི་ལྟ་བུར་བྱས་པར་འགྱུར་པ་གང་ཡིན་པ་དེ་ལྟ་བུའི་གནས་ཡོད་པར་འགྱུར་རོ་༑༑
དེས་ཐོས་ནས་མི་བདེ་བར་གྱུར་ཏེ་༑་དེས་བསམས ༼༣༽ པ་༑ ཡུལ་དང་སྲོག་ལ་གནོད་གྱུར་ན་༑༑་སྐྱེས་བུས་ཀུན་དུ་སྲོག་བསྲུང་བྱ་༑༑ བློ་ཡིས་གཉིས་ཀ་དཔྱད་བྱས་ན་༑༑་ཡུལ་ནི་ཡང་རྙེད་སྲོག་རྣམས་མིན་༑༑སྙམ་ནས་དེ་རལ་གྲི་མགུལ་དུ་ཐོགས་ཏེ་ཕྱིར་བྱུང་ངོ་༑༑
དེ་ན་གཞོན་ནུ་གཟུགས་ཅན་སྙིང་པོས་ཨང་གའི་རྒྱལ་པོ ༼༤༽ བསད་དེ་གྲོང་ཁྱེར་ཙམ་པ་རང་གི་ལག་ཏུ་ཐོབ་ནས་དེས་རྒྱལ་པོ་པད་མ་ཆེན་པོ་ལ་ལྷ་བདག་གིས་ཨར་གའི་རྒྱལ་པོ་བཀུམ་སྟེ་གྲོང་ཁྱེར་ཙམ་པ་རང་གི་སུག་པར་ཐོབ་ལགས་ན་༑་ལྷ་ཡོངས་སུ་མ་གྲུབ་པ་གཞན་ཅི་མཆས་བཀའ་སྩོལ་ཅིག་དང་ཡོངས་སུ་བསྒྲུབ་པར་བགྱིའོ་ཞེས་ཕྲིན་ཡིག ༼༥༽ སྦྲིང་ངོ་༑༑དེ་མགུ་ནས་དེས་དེ་ལ་གདུགས་དང་༑་ཅོད་པ་ན་དང་༑་ཐོད་བསྐུར་ཏོ་༑་བུ་ཁྱོད་ཀྱིས་འོ་ནི་ཉིད་དུ་རྒྱལ་སྲིད་བྱེད་དུ་ཆུག་ཤིག་༑་ངས་ཀྱང་འདི་ཉིད་དུ་རྒྱལ་སྲིད་བྱེད་དུ་གཞུག་གོ་ཞེས་སྤྲིང་ངོ་༑༑
དེ་ནས་གཞོན་ནུ་གཟུགས་ཅན་སྙིང་པོས་ཡུལ་ཨང་ག་དག་ཏུ་རྒྱལ ༼༦༽ སྲིད་འབྱོར་པ་རྒྱས་པ་བདེ་བ་ལོ་ལེགས་པ་སྐྱེ་བོ་དང་མི་མང་པོས་གང་བ་བྱེད་དུ་བཅུག་གོ་༑༑
དུས་གཞན་ཞིག་ན་རྒྱལ་བོ་པད་མ་ཆེན་པོ་དུས་ལ་བབ་ནས་རྒྱལ་པོའི་ཁབ་ཀྱི་བློན་པོ་རྣམས་ཀྱིས་རྒྱལ་པོ་གཟུགས་ཅན་སྙིང་པོ་ལ་ལྷ་ཁྱོད་ཀྱི་ཡབ་དུས་ལ་བབ་པོ་ཞེས་སྤྲིང་ནས་༑་དེ་ཨང་ག ༼༧༽ དང་མ་གདྷཱ་པའི་བློན་པོ་རྣམས་ཀྱིས་རྒྱལ་སྲིད་ལ་དབང་བསྐུར་པ་ཆེན་པོས་དབང་བསྐུར་ཏོ་༑༑
དེ་ནས་རྒྱལ་པོ་གཟུགས་ཅན་སྙིང་པོས་ཡུལ་ཨང་ག་དང་མ་གདྷཱ་དག་ཏུ་རྒྱལ་སྲིད་འབྱོར་བ་༑་རྒྱས་པ་༑་བདེ་བ་༑་ལོ་ལེགས་པ་༑་སྐྱེ་བོ་དང་མི་མང་པོས་གང་བ་༑་ཐབ་མོ་དང་༑་ཐ ༼༧ཨ༡༽ བ་དང་༑་ཕྱི་དགྲ་དང་༑་ནང་འཁྲུག་རབ་ཏུ་ཞི་བ་༑་ཆོམ་རྐུན་དང་༑་མུ་གེ་དང་༑་ནང་དང་བྲལ་བ་༑་སཱ་ལུ་དང་༑་བུ་རམ་ཤིང་གི་ཕྲེང་པ་དང་༑་བ་ལང་དང་༑་མ་ཧེ་ཕུན་སུ་མཚོགས་པ་བྱེད་དུ་བཅུག་སྟེ་༑་ཆོས་དང་ལྡན་པ་ཆོས་ཀྱི་རྒྱལ་པོས་ཆོས་ཀྱི་རྒྱལ་སྲིད ༼༢༽ བྱེད་དུ་བཅུག་གོ་༑༑
དེ་ནས་བྲམ་ཟེའི་ཁྱེའུ་གསང་ཚིག་འདོད་པ་གསང་ཚིག་ཚོལ་བ་ཞིག་ཡུལ་དབུས་ནས་ལྷོ་ཕྱོགས་སུ་སོང་ངོ་༑༑དེ་ན་བྲམ་ཟེ་རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་དུ་སོན་པ་ཡུལ་ཐ་དད་པ་ན་གནས་པའི་བྲམ་ཟེ་རྣམས་ཀྱི་སྟོན་པར་གྱུར་པ་ཞིག་འདུག ༼༣༽ ནས་༑་བྲམ་ཟེའི་ཁྱེའུ་དེ་བྲམ་ཟེ་དེའི་དྲུང་དུ་སོང་སྟེ་ཕྱིན་ནས་ཞི་བ་དང་སྤྱོད་ལམ་ཞི་བས་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་༑༑
དེ་ནས་བྲམ་ཟེ་དེས་བྲམ་ཟེའི་ཁྱེའུ་དེ་ལ་འོངས་པ་ལེགས་སོ་ཞེས་བྱ་བའི་ཚིག་གིས་ཀུན་དུ་སྤྱད་ནས་སྨྲས་པ་༑་ཀྱེ་བྲམ་ཟེའི་ཁྱིའུ་ཁྱོད ༼༤༽ ག་ལས་འོངས་ཅི་ཞིག་འདོད་༑་བྲམ་ཟེའི་ཁྱེའུས་སྨྲས་པ་༑་བདག་ཡུལ་དབུས་ནས་མཆིས་ཏེ་༑་མཁན་པོའི་ཞབས་ལ་སྲི་ཞུ་བགྱིད་པར་འཚལ་ལོ་༑༑ཅི་ཞིག་གི་ཕྱིར་༑་རིག་བྱེད་བཀླག་པའི་སླད་དུའོ་༑༑བུ་ལེགས་ཀྱིས་དེ་བཞིན་དུ་གྱིས་ཤིག་༑་དེ་ནི་བྲམ་ཟེའི་བྱ་བ ༼༥༽ ཡིན་ནོ་༑༑བྲམ་ཟེའི་ཁྱེའུ་དེས་བྲམ་ཟེ་དེའི་དྲུང་དུ་རིག་བྱེད་བཀླག་པར་བྱ་བར་བརྩམས་སོ་༑༑བྲམ་ཟེའི་ཁྱེའུ་རྣམས་ཀྱི་ཀུན་དུ་སྤྱོད་པ་ནི་འདི་ཡིན་ཏེ་༑་གང་གི་ཚེ་མི་ཀློག་པར་གྱུར་པ་དེའི་ཚེ་ན་ལན་འགའ་ནི་ཆུ་ངོགས་སུ་ཉེ་རེག་བྱེད་དུ་འདོང་ངོ་༑༑་ལན་འགའ་ནི་གྲོང་ཁྱེར་ལྟར ༼༦༽ འདོང་ངོ་༑༑་ལན་འགའ་ནི་ཡམ་སྲེག་ཤིང་ཐུར་འདོང་ངོ་༑༑ཇི་ཙམ་དུས་གཞན་ཞིག་ན་དེ་དག་མི་ཀློག་པར་གྱུར་ནས་དེའི་ཚེ་དེ་དག་ཡམ་སྲེག་ཤིང་ཐུར་དོང་པ་དང་༑་དེ་དག་ལ་ལམ་གྱི་བར་དུ་བར་སྐབས་ཀྱི་གཏམ་བརྗོད་པ་འདི་ལྟ་བུ་འདི་བྱུང་སྟེ་༑་ཀྱེ་ཀུད་སའི་བུ་དག་༑་བད ༼༧༽ སའི་བུ་དག་ཤན་དི་ལིའི་བུ་དག་༑་བར་དྭ་ཛའི་བུ་དག་༑་ལྔ་པའི་བུ་དག་༑་ཉེ་ལྔའི་བུ་དག་༑་ཇེ་ཁྱེད་ཅག་ལས་གང་ནི་ཡུལ་ག་ལས་འོངས་པ་དྲི་བར་བྱའོ་༑༑དེ་ན་བྲམ་ཟེའི་ཁྱེའུ་གཅིག་གིས་སྨྲས་པ་༑་ཁོ་བོ་ནི་ཡུལ་ཤར་ནས་སོ་༑༑་གཞན་ཞིག་གིས་སྨྲས་པ་༑་ཁོ ༼༧བ༡༽ བོ་ནི་ལྷེ་ཕྱོགས་ནས་སོ་༑༑་ཡང་གཞན་ཞིག་གིས་སྨྲས་པ་༑༑་ཁོ་བོ་ནི་ནུབ་ཕྱོགས་ནས་སོ་༑༑་ཡང་གཞན་ཞིག་གིས་སྨྲས་པ་༑༑་ཁོ་བོ་ནི་བྱང་ཕྱོགས་ནས་སོ་༑༑་བྲམ་ཟེའི་ཁྱེའུ་དེས་སྨྲས་པ་༑༑་ཁོ་བོ་ནི་ཡུལ་དབུས་ནས་སོ་༑༑
དེ་དག་གིས་སྨྲས་པ་༑་ཤེས་ལྡན་དག་བདག ༼༢༽ ཅག་གིས་ཡུལ་ཐམས་ཅད་མཐོང་ཞིང་ཐོས་ན་ཡུལ་དབུས་ནི་མ་མཐོང་མཐོས་སོ་༑༑
ཤར་ན་བློ་ཅན་གནས་པ་སྟེ་༑༑་ལྷོ་ཕྱོགས་ན་ནི་ག་ཡོན་བྱེད་འདུག་༑༑ ནུབ་ཀྱི་ཡུལ་ན་ཕྲ་མ་ཅན་༑༑་བྱང་ཕྱོགས་ན་ནི་ཚིག་རྩུབ་བོ་༑༑ ཞེས་ཚིགས་སུ་བཅད་པ་ཡང་སྨྲས་སོ་༑༑
དེ་ནས ༼༣༽ དྲིས་པ་༑་བྲམ་ཟེའི་ཁྱེའུ་ཡུལ་དབུས་ཅི་འདྲ་༑ཤེས་ལྡན་དག་ཡུལ་དབུས་ནི་ཡུལ་རྣམས་ཀྱི་མཆོག་ཡིན་ཏེ་༑་སཱ་ལུ་དང་༑་བུ་རམ་ཤིང་གི་ཕྲེང་བ་དང་༑་བ་ལང་དང་༑་མ་ཧེ་ཕུན་སུམ་ཚོགས་པ་༑་སློང་མོ་པ་བརྒྱས་ཁྱབ་པ་༑་དབུས་པའི་སྐྱེ་བོས་གང་བ་༑༑་མཐའ ༼༤༽ འཁོབ་པའི་སྐྱེ་བོས་སྤངས་པ་༑་སྐྱེ་བོ་མཁས་པས་བསྟེན་པ་༑་དེ་ན་ཆུ་ཀླུང་གང་གཱ་ཁ་རྗེ་དང་༑་བསོད་ནམས་དང་༑་བཀྲ་ཤིས་དང་༑་གཙང་བ་དང་༑་གཙང་བ་ཉིད་ཀྱི་གནས་སུ་གྲགས་པ་༑་འགྲམ་གཉིས་ནས་རླན་འཕྱོ་བ་༑་དྲང་སྲོང་རྣམས་ཀྱི་བསྟི་གནས་ཞེས་བྱ་བ ༼༥༽ ཆུ་དགུར་བཅྭ་བརྒྱད་འབབ་པ་ཡོད་དེ་༑༑་དེར་དྲང་སྲོང་རྣམས་ཀྱིས་དཀའ་ཐུབ་སྤྱད་ན་རང་གི་ལུས་ཉིད་ཀྱིས་མཐོ་རིས་སུ་འདོང་པ་ཡིན་ནོ་༑༑་ཀྱེ་བྲམ་ཟེའི་ཁྱེའུ་དེ་ནི་མཇལ་གྱིས་གཞན་འདི་འདྲིའོ་༑༑་ཡུལ་དབུས་ན་མཁས་པར་བགྲང་བ་དག་ཡོད་དམ་༑་ཤེས་ལྡན་དག་ཁོ་པོས་དང ༼༦༽ པོ་ཉིད་ནས་ཤེས་ལྡན་དག་ཡུལ་དབུས་ནི་དབུས་པའི་སྐྱེ་པོས་གང་བ་༑་མཐའ་འཁོབ་པའི་སྐྱེ་པོས་སྤངས་པ་༑་སྐྱེ་བོ་མཁས་པས་བསྟེན་པའོ་ཞེས་མ་སྨྲས་སམ་༑་བྲམ་ཟེའི་ཁྱེའུ་ཁྱོད་ཀྱིས་དེ་སྐད་སྨྲས་སོ་༑༑་བྲམ་ཟེའི་ཁྱེའུ་ཡུལ་དབུས་ན་འདི་ལྟ་སྟེ་དཔེར་ན་བདག་ཅག་གི་མཁན་པོ ༼༧༽ དད་འདྲ་བ་སྨྲ་བའི་ཁྱུ་མཆོག་དེ་ལྟ་བུ་དག་ཡོད་དམ་༑་ཤེས་ལྡན་དག་ཡུལ་དབུས་ན་བདག་ཅག་གི་མཁན་པོས་གང་དག་གི་གདོང་དུ་ལྟ་བར་ཡང་མི་ནུས་པ་༑་སྙན་པར་སྨྲ་བ་༑་སྨྲ་བའི་ཁྱུ་མཆོག་དེ་ལྟ་བུ་དག་ཡོད་དོ་༑༑་བྲམ་ཟེའི་ཁྱེའུ་དེས་དེ་དག་ལ་དེ་ལྟ་དེ་ལྟར་ཡུལ་དབུས་ཀྱི ༼༨ཨ༡༽ བསྔགས་པ་བརྗོད་པ་དང་༑་འདི་ལྟར་དེ་དག་ཐམས་ཅད་ཡུལ་དབུས་སུ་འདོང་འདོད་པར་གྱུར་ཏོ་༑༑
དེ་ནས་བྲམ་ཟེའི་ཁྱེའུ་དེ་དག་ཡམ་སྲེག་ཤིང་དག་བཙལ་ཏེ་༑་ཡམ་སྲེག་ཤིང་གི་ཁུར་ཐོགས་ནས་བྲམ་ཟེའི་ཁྱིམ་ག་ལ་བ་དེར་དོང་སྟེ་ཕྱིན་ནས་ཡམ་སྲེག ༼༢༽ ཤིང་གི་ཁུར་དག་མཐའ་གཅིག་ཏུ་བཞག་སྟེ་༑་བྲམ་ཟེ་དེ་ག་ལ་བ་དེར་དོང་ནས་ཕྱིན་པ་དང་༑་བྲམ་ཟེ་དེ་ལ་འདི་སྐད་ཅེས་སྨྲས་སོ་༑༑མཁན་པོ་མཁྱེན་པར་མཛོད་ཅིག་༑་བྲམ་ཟེའི་ཁྱེའུ་འདིས་ཅི་ནས་ཀྱང་བདག་ཅག་ཐམས་ཅད་ཡུལ་དབུས་སུ་མཆི་འཚལ་བར་གྱུར་པ་དེ་ལྟར་ཡུལ ༼༣༽ དབུས་ཀྱི་བསྔགས་པ་བརྗོད་དོ་༑༑བྲམ་ཟེ་དེས་སྨྲས་པ་༑་བུ་དག་ཇི་སྙེད་ཐོས་པ་དེ་སྙེད་བགྲོད་པར་བྱ་བ་ཡིན་ནམ་༑་འདི་ལྟར་ཡུལ་དག་ནི་ཐོས་ན་དགའ་བར་འགྱུར་བ་ཡིན་པས་མཉན་པར་བྱའི་བགྲོད་པར་ནི་མི་བྱའོ་༑༑མཁན་པོ་བྲམ་ཟེའི་ཁྱེའུ་འདིའི་མཆིད་ནས་ཡུལ་དབུས་ན ༼༤༽ བདག་ཅག་གི་མཁན་པོས་གང་དག་གི་གདོང་དུ་ལྟ་པར་ཡང་མི་ནུས་པ་༑་སྙན་པར་སྨྲ་བ་༑་སྨྲ་བའི་ཁྱུ་མཆོག་དེ་ལྟ་བུ་དག་མཆིས་སོ་ཞེས་མཆིའོ་༑༑བུ་དག་ཅི་ཁོ་བོ་ན་རེ་སའི་སྟེང་ན་ཁོ་བོ་གཅིག་པུ་ཁོ་ན་སྨྲ་བ་ཡིན་གྱི་༑་སྨྲ་པ་གཞན་འགའ་ཡང་མེད་དོ་ཞེས་ཟེར་རམ་༑་ས་ནི་རིན ༼༥༽ པོ་ཆེ་མང་པོ་འཛིན་པ་ཡིན་པས་ས་གཞི་ནི་མཛེས་པ་མཛེས་པ་དག་གིས་གང་བ་ཡིན་ནོ་༑༑མཁན་པོ་རེ་ཞིག་ཡུལ་དེ་ཡང་མཐོང་བར་འགྱུར་ཞིང་ཆུ་ངོགས་སུ་ཉེ་རེག་ཀྱང་བགྱི་༑་སྨྲ་བའི་ཁྱུ་མཆོག་དེ་དག་ལ་ཡང་བསྙེན་བཀུར་བགྱི་༑་རྒོལ་བ་དག་ཀྱང་ཚར་གཅད་པར་བགྱི་༑་རང་གི ༼༦༽ གྲགས་པ་ཡང་བསྒྲག་པར་བགྱི་༑་རྙེད་པ་ཡང་བསྒྲུབ་པར་བགྱིས་༑་བདག་ཅག་ཡུལ་དབུས་སུ་མཆིའོ་༑༑བྲམ་ཟེ་དེ་སློབ་མ་ལ་རྗེས་སུ་ཆགས་པ་དང་བཅས་པ་དང་༑་འཁོར་ཉུང་བ་ཡིན་པས་དེས་བྲམ་ཟེའི་ཁྱེའུ་དེ་དག་ལ་འདི་སྐད་ཅེས་སྨྲས་སོ་༑༑བུ་དག་གལ་ཏེ་དེ་ལྟ་ན ༼༧༽ ག་ཡང་གཞི་དག་དང་༑་ཤིང་ཤུན་དག་དང་༑་དབྱུ་གུ་དག་དང་༑་བླུགས་གཟར་དག་དང་༑་དགང་གཟར་དག་དང་༑་རིལ་བ་དག་ལོང་ཤིག་དང་ཡུལ་དབུས་སུ་འདོང་དོ་༑༑དེ་དག་གིས་དེ་དག་བླངས་ནས་བྲམ་ཟེ་དེ་བྲམ་ཟེའི་ཁྱེའུ་དེ་དག་དང་ལྷན་ཅིག་ཡུལ་དབུས་སུ ༼༨བ༡༽ འཕགས་པ་དང་༑དེས་རྒོལ་བ་ཁ་ཅིག་ནི་ཚར་བཅད་དེ་རྒོལ་བའི་ཤིང་རྟ་ལ་སྦྱོར་བར་བྱེད་༑་ཁ་ཅིག་ནི་མགོར་ཐལ་བའི་བུ་མ་པ་དག་གིས་བསྣུན་༑་ཁ་ཅིག་ནི་འཕོང་གི་དཔོང་སར་ཁྭ་བཞིན་དུ་ཐག་རིང་པོ་ནས་ཡོངས་སུ་སྤོང་བར་བྱེད་༑་ཁ་ཅིག་ནི་གདུགས་དང་༑་རྒྱལ་མཚན ༼༢༽ དང་༑་བ་དན་དག་གིས་བསུ་བར་བྱེད་༑་ཁ་ཅིག་ནི་སློབ་མ་ཉིད་དུ་ཁས་ལེན་པར་བྱེད་ཅིང་དེ་མཐར་གྱིས་གྲོང་དང་༑་གྲོང་ཁྱེར་དང་༑་གྲོང་རྡལ་དང་༑་དབྱེ་ཚོངས་དང་༑་ཚོང་རྡལ་དག་ཏུ་རྒོལ་བ་འདུལ་ཞིང་རྒྱལ་པོའི་ཁབ་ཏུ་ཕྱིན་ཏོ་༑༑བྲམ་ཟེ་དེས་བསམས་པ་༑་བདག ༼༣༽ གིས་ཅིའི་ཕྱིར་རྩ་བ་སྤངས་ཏེ་ཡལ་ག་དང་༑་འདབ་མ་དང་༑་ལོ་མ་ལ་ཉུག་པར་བྱ་༑་རྒོལ་བ་གང་དག་དང་༑་མཁས་པར་བགྲང་བ་གང་ཇི་སྙེད་པ་དེ་དག་ཐམས་ཅད་ཀྱང་རྒྱལ་པོ་དང་ཉེ་བ་ཡིན་གྱིས་༑་བདག་ཀྱང་རྒྱལ་པོའི་གན་དུ་འགྲོའོ་སྙམ་ནས་བྲམ་ཟེ་དེ་རྒྱལ་པོ་གཟུགས ༼༤༽ ཅན་སྙིང་པོ་ག་ལ་བ་དེར་སོང་སྟེ་ཕྱིན་ནས་རྒྱལ་པོ་གཟུགས་ཅན་སྙིང་པོ་ལ་རྒྱལ་བ་དང་ཚེ་སྤེལ་བ་བྱས་ཏེ་ཕྱོགས་གཅིག་ཏུ་འདུག་གོ་༑༑ཕྱོགས་གཅིག་ཏུ་འདུག་ནས་རྒྱལ་པོ་གཟུགས་ཅན་སྙིང་པོ་ལ་འདི་སྐད་ཅེས་སྨྲས་སོ་༑༑ལྷ་བདག་ལ་བླ་མ་ལས་ཡི་གེ་ཉུང་ཤས་ཤིག ༼༥༽ བླངས་པ་མཆིས་ཏེ་༑་དེའི་སླད་དུ་ལྷའི་སྤྱན་སྔར་རྒོལ་བ་དག་དང་ལྷན་ཅིག་བཀའ་མཆིད་རྣམ་པར་གཏན་ལ་དབབ་པར་འཚལ་ལོ་༑༑རྒྱལ་པོས་བློན་པོ་རྣམས་ལ་སྨྲས་པ་༑་ཤེས་ལྡན་དག་ངའི་ཡུལ་ན་བྲམ་ཟེ་འདི་དང་ལྷན་ཅིག་གཏམ་རྣམ་པར་གཏན་ལ་འབེབས་པར་བྱེད་པའི ༼༦༽ རྒོལ་བ་འགའ་ཡོད་དམ་༑བློན་པོ་རྣམས་ཀྱིས་སྨྲས་པ་༑་ལྷ་གྲོང་ན་ལ་ད་ན་བྲམ་ཟེ་གནས་ལེན་གྱི་བུ་ཞེས་བགྱི་བ་རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་ཏུ་མཆིས་པ་ཞུགས་ལྟ་བུའི་ཤེས་པས་རང་གི་སྨྲ་བ་གསལ་བར་བགྱིད་༑་གཞན་གྱི་སྨྲ་བ་ཚར་གཅོད་པར་རྔོ་ཐོག་པ ༼༧༽ ཞིག་མཆིས་ཏེ་༑་དེས་བསྟན་བཅོས་གནས་ལེན་གྱི་བུ་ཞེས་བགྱི་བ་ཉེ་བར་སྦྱར་ཏོ་༑༑མཁན་པོ་གནས་ལེན་གྱི་བུ་དེ་བོས་ཤིག་༑ལྷ་བོད་པར་བགྱིའི་ཞེས་དེ་དག་གིས་དེ་བོས་ནས་དེ་རྒྱལ་པོ་གཟུགས་ཅན་སྙིང་པོ་ག་ལ་བ་དེར་སོང་སྟེ་ཕྱིན་ནས་རྒྱལ་པོ་གཟུགས་ཅན་སྙིང་པོ་ལ་རྒྱལ་བ་དང ༼༩ཨ༡༽ ཚེ་སྤེལ་པ་བྱས་ཏེ་ཕྱོགས་གཅིག་ཏུ་འདུག་པ་དང་༑བློན་པོ་རྣམས་ཀྱིས་སྨྲས་པ་༑་ལྷ་མཁན་པོ་དེ་འདི་ལགས་སོ་༑༑རྒྱལ་པོས་འོངས་པ་ལེགས་སོ་ཞེས་བྱ་བའི་ཚིག་གིས་ཀུན་དུ་སྤྱད་དེ་སྨྲས་པ་༑་མཁན་པོ་ཁྱོད་ཁོ་བོའི་མདུན་དུ་བྲམ་ཟེ་འདི་དང་ལྷན་ཅིག་གཏམ་རྣམ ༼༢༽ པར་གཏན་ལ་དབབ་པར་བྱེད་ནུས་སམ་༑གནས་ལེན་གྱི་བུས་སྨྲས་པ་༑་བདག་གིས་རྔོ་ཐོག་པས་༑་རྒྱལ་པོ་དགྱེས་པར་བགྱིའོ་༑༑རྒྱལ་པོས་བློན་པོ་རྣམས་ལ་བསྒོ་བ་༑་ཤེས་ལྡན་དག་རྒོལ་བའི་དཀྱིལ་འཁོར་ཤོམས་ཤིག་༑་ཕྱོགས་དང་གཞན་གྱི་ཕྱོགས་དག་རྣམ་པར་ཞོག ༼༣༽ ཤིག་༑་བློན་པོ་རྣམས་ཀྱིས་རྒོལ་བའི་དཀྱིལ་འཁོར་བཤམས་ཤིང་ཕྱོགས་དང་གཞན་གྱི་ཕྱོགས་དག་རྣམ་པར་བཞག་གོ་༑དེ་ནས་བློན་པོ་རྣམས་ཀྱིས་རྒྱལ་པོའི་རྐང་པ་གཉིས་ལ་ཕྱག་འཚལ་ཏེ་སྨྲས་པ་༑་ལྷ་ཕྱོགས་སྔ་མ་གང་བགྱིད་དུ་སྩལ་༑་རྒྱལ་པོས་སྨྲས་པ་༑་བྲམ་ཟེ ༼༤༽ འདི་འགྲོན་པ་ཡིན་གྱིས་འདི་ཕྱོགས་སྔ་མ་བྱེད་དུ་ཆུག་ཤིག་༑བྲམ་ཟེ་དེ་ཕྱོགས་སྔ་མ་བྱེད་དུ་བཅུག་ནས་དེས་རྒྱུད་ཆགས་ལྔ་བརྒྱ་བཟླས་སོ་༑༑་གནས་ལེན་གྱི་བུས་ཕྱིར་བཟླས་ཏེ་༑་ཁྱོད་ཀྱི་འདི་ནི་རིགས་པ་མེད་པ་ཡིན་ནོ་༑༑་འདི་ནི་མི་མཐུན་པ་ཡིན་ནོ་༑༑་འདི་ནི་མི་འཐད་པ ༼༥༽ ཡིན་ནོ་ཞེས་སྐྱོན་བཏགས་པ་དང་བྲམ་ཟེ་དེ་ཅང་མི་སྨྲ་བར་འདུག་གོ་༑༑ཚར་གཅད་པའི་གནས་རྣམས་ཀྱི་ནང་ན་འདི་ལྟ་སྟེ་ལན་ལ་སྦོབས་པ་མེད་པ་འདི་ནི་ཐ་ཆད་ཡིན་ནོ་༑༑རྒྱལ་པོས་བློན་པོ་རྣམས་ལ་སྨྲས་པ་༑་ཤིས་ལྡན་དག་སུ་རྒྱལ་༑་ལྷ་མཁན་པོ་གནས་ལེན་གྱི་བུའོ་༑༑
དེ་ནས ༼༦༽ རྒྱལ་པོ་ཡིད་དགའ་ཞིང་ཡིད་དགའ་ནས་རོ་སྟོད་བསྲང་སྟེ་༑་ལག་པ་ག་ཡས་པ་བརྐྱང་ནས་བདག་གི་ཡུལ་ན་སྨྲ་བའི་ཁྱུ་མཆོག་འདི་ལྟ་བུ་དག་ཡོད་པ་ནི་བདག་གིས་རྙེད་པ་ལེགས་པར་རྙེད་དོ་ཞེས་ཆེད་དུ་བརྗོད་པ་ཆེད་དུ་བརྗོད་ནས་སྨྲས་པ་༑་མཁན་པོ་ཁྱོད་གནས་གང་ན་གནས༑གནས ༼༧༽ ལེན་གྱི་བུས་སྨྲས་པ་༑་ལྷ་གྲོང་ན་ལ་ད་ནའོ་༑༑ཁྱོད་སོང་ལ་གྲོང་དེ་ཁྱོད་ཀྱིས་རྒོལ་བའི་ལོངས་སྤྱོད་གྱིས་ཤིག་༑གནས་ལེན་གྱི་བུ་རངས་པ་དང་དགའ་བ་དང་མཆོག་ཏུ་དགའ་བར་གྱུར་ནས་སྐྱེ་བོ་མཁས་པ་རྣམས་ཀྱིས་ཡོངས་སུ་བསྐོར་ཏེ་༑་གྲོང་དེར་སོང་ངོ་༑༑འཇིག་རྟེན་ནི་འབྱོར་པ ༼༩བ༡༽ འདོད་ཅིང་རྒུད་པ་ལ་མ་དད་པ་ཡིན་པས་དེ་ལ་བྲམ་ཟེ་དུ་མ་ཞིག་གིས་བུ་མོ་ཆུང་མར་ལེན་དུ་བཅུག་པ་དང་༑
དེ་ནས་གནས་ལེན་གྱི་བུ་དེས་རིགས་མཉམ་པ་ལས་ཆུང་མ་བླངས་ཏེ་༑་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑་དགའ ༼༢༽ བར་བྱེད་༑་དགའ་མགུར་སྤྱོད་པར་བྱེད་པ་དེའི་ཆུང་མ་ལ་བུ་རོ་སྟོད་རིང་བ་རིང་བ་ཞིག་བཙས་ནས་དེའི་ཉེ་དུ་དག་འདུས་ཤིང་ལྷགས་ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེན་བྱས་ཏེ་༑་ཁྱེའུའི་མིང་ཅིར་གདགས་ཞེས་མིང་འདོགས་པར་བྱེད་དོ་༑༑་ཉེ་དུ་རྣམས་ཀྱིས ༼༣༽ སྨྲས་པ་༑་ཁྱེའུ་འདི་རོ་སྟོད་རིང་བ་རིང་པར་གྱུར་པས་ཁྱེའུ་འདིའི་མིང་སྟོད་རིངས་སུ་གདགས་སོ་ཞེས་དེའི་མིང་སྟོད་རིངས་སུ་བཏགས་སོ་༑༑བྲམ་ཟེའི་ཁྱེའུ་སྟོད་རིངས་མ་མ་བརྒྱད་པོ་པང་ན་འཚོ་པའི་མ་མ་གཉིས་དང་༑་ནུ་མ་སྣུན་པའི་མ་མ་གཉིས་དང་༑་དྲི་མ་འཕྱི་པའི་མ་མ་གཉིས་དང་༑ ༼༤༽ རྩེན་གྲོགས་ཀྱི་མ་མ་གཉིས་ལ་རྗེས་སུ་གཏད་དོ་༑༑དེ་མ་མ་བརྒྱད་པོ་དག་གིས་འོ་མ་དང་༑་ཞོ་དང་༑་མར་དང་༑་ཞུན་མར་དང་༑་མར་གྱི་སྙིང་ཁུ་དང་༑་གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་པར་བྱེད་༑་སྐྱེད་པར་བྱེད་ཅིང་རྫིང་ན་གནས་པའི་པད་མ་བཞིན ༼༥༽ མྱུར་དུ་སྐྱེད་པར་བྱེད་དོ་༑༑དེ་གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་དང་༑་གྲངས་དང་༑་རྩིས་དང་༑་ལག་རྩིས་དང་༑་དབྱུང་པ་དང་༑་གཞུག་པ་དང་༑་གཞག་པ་དང་༑་འབྱེད་པ་དང་༑་ཀློག་པའི་ཕ་རོལ་ཏུ་སོན་ཅིང་༑་དེའི་ཚེ་ན་བྲམ་ཟེའི་སྤྱོད་ཚུལ་དང་༑་སྤྱོད་པ་དང་༑་གཙང་སྦྲ ༼༦༽ དང་༑་ཀུན་དུ་སྤྱོད་པ་དང་༑་ཐལ་བ་བླང་བ་དང་༑་བྱ་མ་བུམ་བླང་བ་དང་༑་ས་བླང་བ་དང་༑་ལག་སྟངས་དང་༑་ཐོར་ཚུགས་དང་༑་རབ་བསྔགས་བྱ་བ་དང་༑་ཀྱེ་ཞེས་བྱ་བ་དང་༑་ངེས་བརྗོད་ཀྱི་རིག་བྱེད་དང་༑་མཆོད་སྤྱིན་གྱི་རིག་བྱེད་དང་༑་སྙན་ཚིག་གི་རིག་བྱེད་དང་༑་སྲིད་སྲུང ༼༧༽ གི་རིག་བྱེད་དང་༑་བྲམ་ཟེའི་ལས་དྲུག་པོ་མཆོད་སྦྱིན་བྱེད་པ་དང་༑་མཆོད་སྦྱིན་བྱེད་དུ་འཇུག་པ་དང་༑་ཀློག་པ་དང་༑་ཀློག་ཏུ་འཇུག་པ་དང་༑་སྦྱིན་པ་དང་༑་ལེན་པ་ལ་མཁས་པའི་བྲམ་ཟེ་རིག་བྱེད་དང་༑་རིག་བྱེད་ཀྱི་ཡན་ལག་གི་ཕ་རོལ་ཏུ་སོན་པ་མེ་ལྟ་བུའི་ཤེས་པས་རང་གི་སྨྲ་བ་གསལ་བར ༼༡༠ཨ༡༽ བྱེད་པ་༑་གཞན་གྱི་སྨྲ་བ་ཚར་གཅོད་པར་བྱེད་ནུས་པར་གྱུར་ཏོ་༑༑ཡང་དེ་རྩེ་པར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པའི་ཆུང་མ་ལ་བུ་མོ་མིག་གཉིས་བྱ་ཤཱ་རི་ཀཱ་འདྲ་བ་ཞིག་བཙས་ནས་དེའི་ཉེ་དུ་དག་འདུས་ཤིང་ལྷགས་ནས་ཉི་མ་བདུན་གསུམ ༼༢༽ ཉི་ཤུ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ཏེ་༑་བུ་མོའི་མིང་ཅིར་གདགས་ཞེས་མིང་འདོགས་པར་བྱེད་དོ་༑༑ཉེ་དུ་རྣམས་ཀྱིས་སྨྲས་པ་༑་བུ་མོ་འདིའི་མིག་གཉིས་བྱ་ཤཱ་རི་ཀཱ་འདྲ་བས་བུ་མོ་འདིའི་མིང་ཤཱ་རི་ཀཱར་གདགས་སོ་ཞེས་དེའི་མིང་ཤཱ་རི་ཀཱར་བཏགས་སོ་༑༑༼༣༽ བུ་མོ་ཤཱ་རི་ཀཱ་བསྲིངས་ཤིང་བསྐྱེད་དེ་ཆེན་མོར་གྱུར་ཏོ་༑༑དེ་ཕས་ཡིག་འབྲུའི་ཡི་གེ་ལ་ཉེ་བར་སྦྱར་ནས་དེས་ཡིག་འབྲུའི་ཡི་གེ་དག་ལོབས་སོ་༑༑དུས་གཞན་ཞིག་ན་བྲམ་ཟེའི་ཁྱེའུ་སྟོད་རིངས་ཤཱ་རི་ཀཱ་དང་ལྷན་ཅིག་འགྱེད་པར་བྱེད་པ་ན་ཤཱ་རི་ཀཱས་དེ་ཚར་བཅད་ནས་༑་ཕས་སྟོད་རིངས ༼༤༽ ལ་སྨྲས་པ་༑་བུ་ཁྱོད་སྐྱེས་པ་ཡིན་ན་བུད་མེད་ཀྱིས་ཚར་བཅད་དམ་༑་ང་འདས་ནས་རྒོལ་བའི་ལོངས་སྤྱོད་དག་ཕྲོགས་པར་འགྱུར་རོ་༑༑
དེ་ནས་ཡང་བྲམ་ཟེའི་ཁྱེའུ་གསང་ཚིག་འདོད་པ་གསང་ཚིག་ཚོལ་བ་ཞིག་ཡུལ་དབུས་ནས་ལྷོ་ཕྱོགས་སུ་སོང་ངོ་༑༑དེ་ན་བྲམ་ཟེ་སྐར་རྒྱལ་ཞེས ༼༥༽ བྱ་བ་འཇིག་རྟེན་རྒྱང་འཕེན་ལ་མཁས་པ་༑་རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་ཏུ་སོན་པ་ཡུལ་ཐ་དད་པ་ན་གནས་པའི་བྲམ་ཟེ་རྣམས་ཀྱི་སྟོན་པར་གྱུར་པ་ཞིག་འདུག་ནས་༑་བྲམ་ཟེའི་ཁྱེའུ་དེ་བྲམ་ཟེ་དེའི་དྲུང་དུ་སོང་སྟེ་ཕྱིན་ནས་ཞི་བ་དང་སྤྱོད་ལམ་ཞི་བས་མགོ་བོས་ཕྱག་འཚལ་ཏེ ༼༦༽ ཕྱོགས་གཅིག་ཏུ་འདུག་གོ་༑་དེ་ནས་བྲམ་ཟེ་སྐར་རྒྱལ་གྱིས་བྲམ་ཟེའི་ཁྱེའུ་དེ་ལ་འོངས་པ་ལེགས་སོ་ཞེས་བྱ་བའི་ཚིག་གིས་ཀུན་དུ་སྤྱད་ནས་སྨྲས་པ་༑་ཀྱེ་བྲམ་ཟེའི་ཁྱེའུ་ཁྱོད་ག་ལས་འོངས་ཅི་ཞིག་འདོད་༑་བྲམ་ཟེའི་ཁྱེའུས་སྨྲས་པ་༑་བདག་ཡུལ་དབུས་ནས་མཆིས་ཏེ་༑་མཁན ༼༧༽ པོའི་ཞབས་ལ་སྲི་ཞུ་བགྱིད་པར་འཚལ་ལོ་༑༑ཅི་ཞིག་གི་ཕྱིར་༑་འཇིག་རྟེན་རྒྱང་འཕེན་གཟུང་བའི་སླད་དུའོ་༑༑བྲམ་ཟེའི་ཁྱེའུ་ལེགས་ཀྱིས་དེ་བཞིན་གྱིས་ཤིག་༑་དེ་ནི་བྲམ་ཟེས་བྱ་བ་ཡིན་ནོ་༑༑བྲམ་ཟེའི་ཁྱེའུ་དེས་བྲམ་ཟེ་སྐར་རྒྱལ་གྱི་དྲུང་དུ་འཇིག་རྟེན་རྒྱང་འཕེན་གཟུང་བར་བརྩམས་སོ་༑༑༼༡༠བ༡༽ བྲམ་ཟེའི་ཁྱེའུ་རྣམས་ཀྱི་ཀུན་དུ་སྤྱོད་པ་ནི་འདི་ཡིན་ཏེ་༑་གང་གི་ཚེ་མི་ཀློག་པར་གྱུར་པ་དེའི་ཚེ་ན་ལན་འགའ་ནི་ཆུའི་ངོགས་སུ་ཉེ་རེག་བྱེད་དུ་འདོང་ངོ་༑༑ལན་འགའ་ནི་གྲོང་ཁྱེར་ལྟར་འདོང་ངོ་༑་ལན་འགའ་ནི་ཡམ་སྲེག་ཤིང་ཐུར་འདོང་ངོ་༑༑ཇི་ཙམ་དུས་གཞན་ཞིག་ན་དེ་དག་མི་ཀློག ༼༢༽ པར་གྱུར་ནས་དེའི་ཚེ་དེ་དག་ཡམ་སྲེག་ཤིང་ཐུར་དོང་བ་དང་༑་དེ་དག་ལ་ལམ་གྱི་བར་དུ་བར་སྐབས་ཀྱི་གཏམ་བརྗོད་པ་འདི་ལྟ་བུ་འདི་དག་བྱུང་སྟེ་༑་ཀྱེ་ཀུད་སའི་བུ་དག་༑་བད་སའི་བུ་དག་༑་ཤན་དི་ལའི་བུ་དག་༑་བ་ར་དྭ་ཛའི་བུ་དག་༑་ལྔ་པའི་བུ་དང་༑༑་ཉེ་ལྔ་པའི་བུ་དག་ཇེ་ཁྱེད ༼༣༽ ཅག་ལས་གང་ནི་ཡུལ་ག་ལས་འོངས་པ་དྲི་བར་བྱའོ་༑༑དེ་ན་བྲམ་ཟེའི་ཁྱེའུ་གཅིག་གིས་སྨྲས་པ་༑་ཁོ་བོ་ནི་ཡུལ་ཤར་ནས་སོ་༑༑གཞན་ཞིག་གིས་སྨྲས་པ་༑༑་ཁོ་བོ་ནི་ལྷོ་ཕྱོགས་ནས་སོ་༑༑ཡང་གཞན་ཞིག་གིས་སྨྲས་པ་༑༑་ཁོ་པོ་ནི་ནུབ་ཕྱོགས་ནས་སོ་༑༑ཡང་གཞན ༼༤༽ ཞིག་གིས་སྨྲས་པ་༑་ཁོ་བོ་ནི་བྱང་ཕྱོགས་ནས་སོ་༑༑བྲམ་ཟེའི་ཁྱེའུ་དེས་སྨྲས་པ་༑་ཁོ་བོ་ནི་ཡུལ་དབུས་ནས་སོ་༑༑དེ་དག་གིས་སྨྲས་པ་༑་ཤེས་ལྡན་དག་བདག་ཅག་གིས་ཡུལ་ཐམས་ཅད་མཐོང་ཞིང་ཐོས་ན་ཡུལ་དབུས་ནི་མ་མཐོང་མ་ཐོས་སོ་༑༑
ཤར་ན་བློ་ཅན་གནས་པ ༼༥༽ སྟེ་༑༑་ལྷོ་ཕྱོགས་ན་ནི་ག་ཡོན་བྱེད་འདུག་༑༑ ནུབ་ཀྱི་ཡུལ་ན་ཕྲམ་ཅན་༑༑་བྱང་ཕྱོགས་ན་ནི་ཚིག་རྩུབ་བོ་༑༑ ཞེས་ཚིགས་སུ་བཅད་པ་ཡང་སྨྲས་སོ་༑
དེ་ནས་དྲིས་པ་༑་བྲམ་ཟེའི་ཁྱེའུ་ཡུལ་དབུས་ཅི་འདྲ་༑ཤེས་ལྡན་དག་ཡུལ་དབུས་ནི་ཡུལ་རྣམས་ཀྱི་མཆོག་ཡིན་ཏེ་༑་སཱ་ལུ་དང་༑ ༼༦༽ བུ་རམ་ཤིང་གི་ཕྲེང་བ་དང་༑་བ་ལང་དང་༑་མ་ཧེ་ཕུན་སུམ་ཚོགས་པ་༑༑་སློང་མོ་པ་བརྒྱས་ཁྱབ་པ་༑་དབུས་པའི་སྐྱེ་བོས་གང་བ་༑་མཐའ་འཁོབ་པའི་སྐྱེ་བོས་སྤངས་པ་༑་སྐྱེ་བོ་མཁས་པས་བསྟེན་པ་༑་དེ་ན་ཆུ་ཀླུང་གང་གཱ་ཁ་རྗེ་དང་༑་བསོད་ནམས་དང་༑་བཀྲ་ཤིས་དང་༑་གཙང ༼༧༽ བ་དང་༑་གཙང་བ་ཉིད་ཀྱི་གནས་སུ་གྲགས་པ་༑་འགྲམ་གཉིས་ནས་རླན་འཕྱོ་བ་༑་དྲང་སྲོང་རྣམས་ཀྱི་བསྟི་གནས་ཞེས་བྱ་བ་ཆུ་དགུར་བཅྭ་བརྒྱད་འབབ་པ་ཡོད་དེ་༑་དེར་དྲང་སྲོང་རྣམས་ཀྱི་དཀའ་ཐུབ་སྤྱད་ན་རང་གི་ལུས་ཉིད་ཀྱིས་མཐོ་རིས་སུ་འདོང་པ་ཡིན་ནོ་༑༑་ཀྱེ་བྲམ་ཟེའི་ཁྱེའུ་འདི་ནི ༼༡༡ཨ༡༽ མཇལ་གྱིས་གཞན་འདི་འདྲིའོ་༑༑་ཡུལ་དབུས་ན་མཁས་པར་བགྲང་བ་དག་ཡོད་དམ་༑་ཤེས་ལྡན་དག་ཁོ་པོས་དང་པོ་ཉིད་ནས་ཤེས་ལྡན་དག་ཡུལ་དབུས་ནི་དབུས་པའི་སྐྱེ་པོས་གང་བ་༑་མཐའ་འཁོབ་པའི་སྐྱེ་བོས་སྤངས་པ་༑་སྐྱེ་བོ་མཁས་པས་བསྟེན་པའོ ༼༢༽ ཞེས་མ་སྨྲས་སམ་༑་བྲམ་ཟེའི་ཁྱེའུ་ཁྱོད་ཀྱིས་དེ་སྐད་སྨྲས་སོ་༑༑་བྲམ་ཟེའི་ཁྱེའུ་ཡུལ་དབུས་ན་འདི་ལྟ་སྟེ་དཔེར་ན་༑་བདག་ཅག་གི་མཁན་པོ་དང་འདྲ་བ་སྨྲ་བའི་ཁྱུ་མཆོག་ཏེ་ལྟ་བུ་དག་ཡོད་དམ་༑་ཤེས་ལྡན་དག་ཡུལ་དབུས་ན་བདག་ཅག་གི་མཁན་པོས་གང་དག་གི་གདོང་དུ ༼༣༽ ལྟ་བར་ཡང་མི་ནུས་པ་སྙན་པར་སྨྲ་བ་༑་སྨྲ་བའི་ཁྱུ་མཆོག་དེ་ལྟ་བུ་དག་ཡོད་དོ་༑༑་བྲམ་ཟེའི་ཁྱེའུ་དེས་དེ་དག་ལ་དེ་ལྟ་དེ་ལྟར་ཡུལ་དབུས་ཀྱི་བསྡགས་པ་བརྗོད་པ་དང་༑་འདི་ལྟར་དེ་དག་ཐམས་ཅད་ཡུལ་དབུས་སུ་འདོང་འདོད་པར་གྱུར་ཏོ་༑༑
དེ་ནས་བྲམ་ཟེའི་ཁྱེའུ་དེ་དག་གིས ༼༤༽ ཡམ་སྲེག་ཤིང་དག་བཙལ་ཏེ་༑་ཡམ་སྲེག་ཤིང་གི་ཁུར་ཐོགས་ནས་བྲམ་ཟེ་དེའི་ཁྱིམ་ག་ལ་བ་དེར་དོང་སྟེ་ཕྱིན་ནས་ཡམ་སྲེག་ཤིང་གི་ཁུར་མཐའ་གཅིག་ཏུ་བཞག་སྟེ་༑བྲམ་ཟེ་དེ་ག་ལ་བ་དེར་དོང་ནས་ཕྱིན་པ་དང་༑་བྲམ་ཟེ་དེ་ལ་འདི་སྐད་ཅེས་སྨྲས་སོ་༑༑མཁན་པོ་མཁྱེན ༼༥༽ པར་མཛོད་ཅིག་༑་བྲམ་ཟེའི་ཁྱེའུ་འདིས་ཅི་ནས་ཀྱང་བདག་ཅག་ཐམས་ཅད་ཡུལ་དབུས་སུ་མཆི་འཚལ་བར་གྱུར་པ་དེ་ལྟར་ཡུལ་དབུས་ཀྱི་བསྔགས་པ་བརྗོད་དོ་༑༑བྲམ་ཟེ་སྐར་རྒྱལ་གྱིས་སྨྲས་པ་༑་བུ་དག་ཇི་སྙེད་ཐོས་པ་དེ་སྙེད་བགྲོད་པར་བྱ་བ་ཡིན་ནམ་༑་འདི་ལྟར ༼༦༽ ཡུལ་དག་ནི་ཐོས་ན་དགའ་བར་འགྱུར་བ་ཡིན་པས་མཉན་པར་བྱའི་བགྲོད་པར་ནི་མི་བྱའོ་༑༑མཁན་པོ་བྲམ་ཟེའི་ཁྱེའུ་འདིའི་མཆིད་ནས་ཡུལ་དབུས་ན་བདག་ཅག་གི་མཁན་པོས་གང་དག་གི་གདོང་དུ་ལྟ་བར་ཡང་མི་ནུས་པ་༑་སྙན་པར་སྨྲ་བ་༑་སྨྲ་བའི་ཁྱུ་མཆོག་དེ་ལྟ་བུ་དག ༼༧༽ མཆིས་སོ་ཞེས་མཆིའོ་༑༑བུ་དག་ཅི་ཁོ་བོ་ན་རེ་སའི་སྟེང་ན་ཁོ་བོ་གཅིག་པུ་སྨྲ་བ་ཁོ་ན་ཡིན་གྱི་སྨྲ་བ་གཞན་འགའ་ཡང་མེད་དོ་ཞེས་ཟེར་རམ་༑་ས་ནི་རིན་པོ་ཆེ་མང་པོ་འཛིན་པ་ཡིན་པས་ས་གཞི་ནི་མཛེས་པ་མཛེས་པ་དག་གིས་གང་བ་ཡིན་ནོ་༑༑མཁན་པོ་རེ་ཞིག་ཡུལ་དེ ༼༡༡བ༡༽ ཡང་མཐོང་བར་འགྱུར་ཞིང་ཆུ་ངོགས་སུ་ཉེ་རེག་ཀྱང་བགྱི་༑སྨྲ་བའི་ཁྱུ་མཆོག་དེ་དག་ལ་ཡང་བསྙེན་བཀུར་བགྱི་༑་རྒོལ་བ་དག་ཀྱང་ཚར་གཅད་པར་བགྱི་༑་རང་གི་གྲགས་པ་ཡང་བསྒྲག་པར་བགྱི་༑་རྙེད་པ་ཡང་བསྒྲུབ་པར་བགྱིས་༑་བདག་ཅག་ཡུལ་དབུས་སུ ༼༢༽ མཆིའོ་༑༑བྲམ་ཟེ་དེ་སློབ་མ་ལ་རྗེས་སུ་ཆགས་པ་དང་བཅས་པ་དང་༑་འཁོར་ཉུང་པ་ཡིན་པས་དེས་བྲམ་ཟེའི་ཁྱེའུ་དེ་དག་ལ་འདི་སྐད་ཅེས་སྨྲས་སོ་༑༑བུ་དག་གལ་ཏེ་དེ་ལྟ་ན་ག་ཡང་གཞི་དག་དང་༑་ཤིང་ཤུན་དག་དང་༑་དབྱུ་གུ་དག་དང་༑་བླུགས་གཟར་དག་དང ༼༣༽ དགང་གཟར་དག་དང་༑་རིལ་བ་དག་ལོང་ཤིག་དང་ཡུལ་དབུས་སུ་འདོང་ངོ་༑༑དེ་དག་གིས་དེ་དག་བླངས་ནས་བྲམ་ཟེ་དེ་བྲམ་ཟེའི་ཁྱེའུ་དེ་དག་དང་ལྷན་ཅིག་ཡུལ་དབུས་སུ་འཕགས་པ་དང་༑་དེས་རྒོལ་བ་ཁ་ཅིག་ནི་ཚར་བཅད་དེ་རྒོལ་བའི་ཤིང་རྟ་ལ་སྦྱོར་བར་བྱེད་༑ཁ ༼༤༽ ཅིག་ནི་མགོར་ཐལ་བའི་བུམ་པ་དག་གིས་བསྣུན་༑་ཁ་ཅིག་ནི་འཕོང་གི་དཔོང་སར་ཁྭ་བཞིན་དུ་ཐག་རིང་པོ་ནས་ཡོངས་སུ་སྤོང་བར་བྱེད་༑་ཁ་ཅིག་ནི་གདུགས་དང་༑་རྒྱལ་མཚན་དང་༑་བ་དན་གིས་བསུ་པར་བྱེད་༑་ཁ་ཅིག་ནི་སློབ་མ་ཉིད་དུ་ཁས་ལེན་པར་བྱེད ༼༥༽ ཅིང་དེ་མཐར་གྱིས་གྲོང་དང་༑་གྲོང་ཁྱེར་དང་༑་གྲོང་རྔལ་དང་༑་དབྱེ་ཚོངས་དང་༑་ཚོང་རྔལ་དག་ཏུ་རྒོལ་བ་འདུལ་ཞིང་རྒྱལ་པོའི་ཁབ་ཏུ་ཕྱིན་ཏོ་༑༑བྲམ་ཟེ་སྐར་རྒྱལ་གྱིས་བསམས་པ་༑་བདག་གིས་ཅིའི་ཕྱིར་རྩ་བ་སྤངས་ཏེ་ཡལ་ག་དང་༑་འདབ་མ་དང་༑་ལོ་མ ༼༦༽ ལ་ཉུག་པར་བྱ་༑་རྒོལ་བ་གང་དག་དང་༑་མཁས་པར་བགྲང་བ་གང་ཇི་སྙེད་པ་དེ་དག་ཐམས་ཅད་ཀྱང་རྒྱལ་པོ་དང་ཉེ་བ་ཡིན་གྱིས་༑་བདག་ཀྱང་རྒྱལ་པོའི་གན་དུ་འགྲོའོ་སྙམ་ནས་བྲམ་ཟེ་སྐར་རྒྱལ་རྒྱལ་པོ་གཟུགས་ཅན་སྙིང་པོ་ག་ལ་བ་དེར་སོང་སྟེ་ཕྱིན་ནས་༑་རྒྱལ་པོ་གཟུགས ༼༧༽ ཅན་སྙིང་པོ་ལ་རྒྱལ་བ་དང་ཚེ་སྤེལ་བ་བྱས་ཏེ་ཕྱོགས་གཅིག་ཏུ་འདུག་གོ་༑༑ཕྱོགས་གཅིག་ཏུ་འདུག་ནས་རྒྱལ་པོ་གཟུགས་ཅན་སྙིང་པོ་ལ་འདི་སྐད་ཅེས་སྨྲས་སོ་༑༑་ལྷ་བདག་ལ་བླ་མ་ལས་ཡི་གེ་ཉུང་ཤས་ཤིག་བླངས་པ་མཆིས་ཏེ་༑་དེའི་སླད་དུ་ལྷའི་སྤྱན་སྔར་རྒོལ་བ་དག་དང་ལྷན ༼༡༢ཨ༡༽ ཅིག་བཀའ་མཆིད་རྣམ་པར་གཏན་ལ་དབབ་པར་འཚལ་ལོ་༑༑རྒྱལ་པོས་བློན་པོ་རྣམས་ལ་སྨྲས་པ་༑་ཤེས་ལྡན་དག་མཁན་པོ་གནས་ལེན་གྱི་བུ་དེ་གང་ན་འདུག་༑་ལྷ་གྲོང་ན་ལ་ད་ནའོ་༑༑མཁན་པོ་གནས་ལེན་གྱི་བུ་དེ་བོས་ཤིག་༑་ལྷ་བོད་པར་བགྱིའོ ༼༢༽ ཞེས་དེ་དག་གིས་དེ་བོས་ནས་དེ་རྒྱལ་པོ་གཟུགས་ཅན་སྙིང་པོ་ག་ལ་བ་དེར་སོང་སྟེ་ཕྱིན་ནས་༑་རྒྱལ་པོ་གཟུགས་ཅན་སྙིང་པོ་ལ་རྒྱལ་བ་དང་ཚེ་སྤེལ་བ་བྱས་ཏེ་ཕྱོགས་ཅིག་ཏུ་འདུག་པ་དང་བློན་པོ་རྣམས་ཀྱིས་སྨྲས་པ་༑་ལྷ་མཁན་པོ་དེ་འདི་ལགས་སོ་༑༑་རྒྱལ་པོས ༼༣༽ འོངས་པ་ལེགས་སོ་༑༑༡ཞེས་བྱ་བའི་ཚིག་གིས་ཀུན་དུ་སྤྱད་དེ་སྨྲས་པ་༑་མཁན་པོ་ཁྱོད་ཁོ་བོའི་མདུན་དུ་བྲམ་ཟེ་སྐར་རྒྱལ་དང་ལྷན་ཅིག་གཏམ་རྣམ་པར་གཏན་ལ་དབབ་པ་བྱེད་ནུས་སམ་༑གནས་ལེན་གྱི་བུས་སྨྲས་པ་༑་བདག་གིས་རྔོ་ཐོག་གིས་རྒྱལ་པོ་དགྱེས་པར ༼༤༽ བགྱིའོ་༑༑རྒྱལ་པོས་བློན་པོ་རྣམས་ལ་བསྒོ་བ་༑་ཤེས་ལྡན་དག་རྒོལ་བའི་དཀྱིལ་འཁོར་ཤོམས་ཤིག་༑་ཕྱོགས་དང་གཞན་གྱི་ཕྱོགས་དག་རྣམ་པར་ཞོག་ཤིག་༑་བློན་པོ་རྣམས་ཀྱིས་རྒོལ་བའི་དཀྱིལ་འཁོར་བཤམས་ཤིང་ཕྱོགས་དང་གཞན་གྱི་ཕྱོགས་དག་རྣམ་པར ༼༥༽ བཞག་གོ་༑༑དེ་ནས་བློན་པོ་རྣམས་ཀྱིས་རྒྱལ་པོའི་རྐང་པ་གཉིས་ལ་ཕྱག་འཚལ་ཏེ་སྨྲས་པ་༑་ལྷ་ཕྱོགས་སྔ་མ་གང་བགྱིད་དུ་སྩལ་༑་རྒྱལ་པོས་སྨྲས་པ་༑་བྲམ་ཟེ་སྐར་རྒྱལ་འདི་འགྲོན་པ་ཡིན་གྱིས་༑་འདི་ཕྱོགས་སྔ་མ་བྱེད་དུ་ཆུག་ཤིག་༑བྲམ་ཟེ་སྐར་རྒྱལ་གྱིས་སྨྲས་པ་༑ ༼༦༽ ལྷ་བྲམ་ཟེ་གནས་ལེན་གྱི་བུ་འདི་རྒན་བ་ལགས་པས་འདི་ཕྱོགས་སྔ་མ་བགྱིད་དུ་སྩལ་བར་གསོལ་༑བྲམ་ཟེ་གནས་ལེན་གྱི་བུས་བསམས་པ་༑་བྲམ་ཟེ་སྐོར་རྒྱལ་འདི་གཞུང་གསར་ལ་བྱེད་པ་གསལ་བས་བདག་གིས་འདི་དང་ལྷན་ཅིག་སྨྲ་པར་མི་ནུས་ཀྱིས་༑༑་ཇི་འདི་དང་ལྷན་ཅིག་ཚིག ༼༧༽ འགྲེད་པ་ཞིག་བྱའོ་སྙམ་ནས་དེས་རྒྱུད་ཆགས་ལྔ་བརྒྱ་བཟླས་སོ་༑༑བྲམ་ཟེ་སྐར་རྒྱལ་གྱིས་ཕྱིར་བཟླས་ཏེ་༑་ཁྱོད་ཀྱི་འདི་ནི་རིགས་པ་མེད་པ་ཡིན་ནོ་༑༑འདི་ནི་མི་མཐུན་པ་ཡིན་ནོ་༑༑་འདི་ནི་མི་འཐད་པ་ཡིན་ནོ་ཞེས་སྐྱོན་བཏགས་པ་དང་༑་བྲམ་ཟེ་གནས་ལེན་གྱི་བུ་ཅང་མི་སྨྲ་བར ༼༡༢བ༡༽ འདུག་གོ་༑༑ཚར་བཅད་པའི་གནས་རྣམས་ཀྱི་ནང་ན་འདི་ལྟ་སྟེ་ལེན་ལ་སྤོབས་པ་མེད་པ་འདི་ནི་ཐ་ཆད་ཡིན་ནོ་༑༑རྒྱལ་པོས་བློན་པོ་རྣམས་ལ་སྨྲས་པ་༑་ཤེས་ལྡན་དག་སུ་རྒྱལ་༑བྲམ་ཟེ་སྐར་རྒྱལ་རྒྱལ་ལོ་༑༑ཤེས་ལྡན་དག་བྲམ་ཟེ་སྐར་རྒྱལ་ལ་རྒོལ་བའི་ལོངས་སྤྱོད་བྱིན ༼༢༽ ཅིག་༑དེ་དག་གིས་སྨྲས་པ་༑་ལྷ་གལ་ཏེ་སྐོལ་གྱིས་རྒོལ་བ་མཆིས་ཤིང་ལྷགས་དགུ་ལ་རྒོལ་བའི་ལོངས་སྤྱོད་རྩལ་བར་གྱུར་ན་རིང་པོ་མི་ཐོགས་པར་སྐོལ་གྱི་ཡུལ་ཨང་ག་དང་མ་ག་དྷཱ་དག་རྒོལ་བའི་ལོངས་སྤྱོད་དུ་འགྱུར་བས་༑འདི་ལྟར་གྲོང་ན་ལ་ད་འདི་ཉིད་རྒོལ་བའི་ལོངས ༼༣༽ སྤྱོད་ཀྱི་བ་དན་དུ་བགྱིས་ལ་བྲམ་ཟེ་གནས་ལེན་གྱི་བུ་ལས་ཕྲོགས་ཏེ་༑་བྲམ་ཟེ་འདི་ལ་སྩལ་ཅིང་འདི་བས་ཀྱང་ཆེས་རྒྱལ་བ་གཞན་འགའ་ཞིག་མཆིས་ན་ཡང་སྐོལ་གྱིས་དེ་ལ་སྩལ་པར་བགྱིའོ་༑༑རྒྱལ་པོས་སྨྲས་པ་༑་ཤེས་ལྡན་དག་དེ་བཞིན་གྱིས་ཤིག་༑དེ་དག་གིས་དེ་གནས ༼༤༽ ལེན་གྱི་བུ་ལས་ཕྲོགས་ཏེ་བྲམ་ཟེ་སྐར་རྒྱལ་ལ་བྱིན་ནོ་༑༑གནས་ལེན་གྱི་བུས་བསམས་པ་༑་བདག་གིས་རྒྱལ་པོ་འདི་ལ་ཕན་མང་དུ་བཏགས་ན་རྒྱལ་པོ་འདིས་བདག་རྗེས་སུ་མ་བསྲུངས་ཀྱིས་༑་བདག་གཞན་དུ་འགྲོའོ་སྙམ་ནས་དེས་ཆུང་ལ་སྨྲས་པ་༑བཟང་མོ་ཁོ་བོས་རྒྱལ ༼༥༽ པོ་འདི་ལ་ཕན་མང་དུ་བཏགས་ན་རྒྱལ་པོ་འདིས་ཁོ་བོ་རྗེས་སུ་མ་བསྲུངས་ཀྱིས་ཁོ་བོ་གཞན་དུ་འགྲོས་ཁྱིམ་གྱི་སོ་ནམ་དག་སྡུས་ཤིག་༑་དེས་ཁྱིམ་གྱི་སོ་ནམ་དག་བསྡུ་བར་བརྩམས་པ་དང་༑་དེའི་ཉེ་དུ་དག་གིས་མཁན་པོ་གནས་ལེན་གྱི་བུ་གཞན་དུ་འགྲོའོ་༑༑ཞེས་ཐོས་ནས་དེ་དག ༼༦༽ དེའི་གན་དུ་སོང་སྟེ་ཕྱིན་ནས་སྨྲས་པ་༑་མཁན་པོ་ཅིའི་སླད་དུ་ཁྱིམ་གྱི་སོ་ནམ་དག་སྡུད་༑དེས་སྨྲས་པ་༑་ཤེས་ལྡན་དག་ཁོ་བོས་རྒྱལ་པོ་འདི་ལ་ཕན་མང་དུ་བཏགས་ན་རྒྱལ་པོ་འདིས་ཁོ་བོ་རྗེས་སུ་མ་བསྲུངས་ཀྱིས་ཁོ་བོ་གཞན་དུ་འགྲོའོ་༑༑དེ་དག་གིས་སྨྲས་པ་༑་མཁན་པོ་ཁྱོད ༼༧༽ གཞན་དུ་མ་བཞུད་པར་རེ་ཞིག་ཉེ་དུའི་ནང་འདི་ཉིད་དུ་བདེ་བར་བཞུགས་ཤིག་༑
དེས་ཚིགས་སུ་བཅད་པ་སྨྲས་པ་༑ མི་ནི་གཞན་གྱི་ཡུལ་ན་གནས་བླ་ཡི་༑༑་རང་གི་ཡུལ་ན་ཟིལ་གནོན་གནས་པ་མིན་༑༑ མི་ནི་གང་ན་ཟིལ་གནོན་མེད་གནས་པ་༑༑་དེ་ཉིད་རང་ཡུལ་དེ་ན་གཉེན་ཡང ༼༡༣ཨ༡༽ ཡོད༑༑
བྲམ་ཟེ་སྐར་རྒྱལ་གྱིས་མཁན་པོ་གནས་ལེན་གྱི་བུ་གཞན་དུ་འགྲོའོ་ཞེས་ཐོས་ནས་དེ་དེའི་གན་དུ་སོང་སྟེ་ཕྱིན་ནས་སྨྲས་པ་༑བདག་ནི་བློ་བུར་དུ་འོངས་པ་ཡིན་པས་རིང་པོ་མི་ཐོགས་པ་ཁོ་ན་ར་འགྲོ་སྟེ་༑་འདི་ཁྱོད་ཉིད་ཀྱི་རྒོལ་བའི་ལོངས་སྤྱོད་དུ་འགྱུར ༼༢༽ གྱིས་གཞན་དུ་མ་འགྲོ་བར་འདུག་ཤིག་༑་དེས་སྨྲས་པ་༑་བྲམ་ཟེའི་ཁྱེའུ་འགྲོའོ་༑༑མཁན་པོ་གལ་ཏེ་དེ་ལྟ་ན་གྲོང་འདི་ཕྱེད་ཁྱོད་སྣོམས་ཤིག་༑་ཕྱེད་བདག་འཚལ་ལོ་༑༑བྲམ་ཟེ་གནས་ལེན་གྱི་བུས་བསམས་པ་༑་བདག་གིས་རྒྱལ་པོ་འདི་ལ་ཕན་མང་དུ་བཏགས་ན ༼༣༽ རྒྱལ་པོ་འདིས་བདག་རྗེས་སུ་མ་བསྲུངས་ཏེ་༑་འདི་ལྟར་བྲམ་ཟེ་སྐར་རྒྱལ་འདིས་བདག་ལ་འདི་ལྟ་སྟེ་༑་ལོངས་སྤྱོད་དག་གིས་ལོངས་སྤྱོད་ཀྱི་བགོ་བཤའ་བྱས་པ་ནི་ཕན་མང་དུ་བཏགས་པ་ཡིན་གྱིས་༑་འདི་ལ་ཤཱ་རི་ཀཱ་དེ་ཆུང་མའི་དོན་དུ་སྦྱིན་ནོ་སྙམ་ནསྡེས་ཆུང་མ་ལ་སྨྲས ༼༤༽ པ་༑་བཟང་མོ་ཁོ་བོས་རྒྱལ་པོ་འདི་ལ་ཕན་མང་དུ་གཏགས་ན་རྒྱལ་པོ་འདིས་ཁོ་བོ་རྗེས་སུ་མ་བསྲུངས་ཏེ་༑་འདི་ལྟར་བྲམ་ཟེ་སྐར་རྒྱལ་འདིས་ཁོ་བོ་ལ་འདི་ལྟ་སྟེ་༑་ལོངས་སྤྱོད་དག་གིས་ལོངས་སྤྱོད་ཀྱི་བགོ་བཤའ་བྱས་པ་ནི་ཕན་མང་དུ་བཏགས་པ་ཡིན་གྱིས་༑་འདི་ལ་ཤཱ་རི་ཀཱ་དེ ༼༥༽ ཆུང་མའི་དོན་དུ་སྦྱིན་ནོ་༑༑དེས་སྨྲས་པ་༑་བྲམ་ཟེའི་ཁྱེའུ་སྟོད་རིངས་ལ་དྲིའོ་༑༑དེ་གཉིས་ཀྱིས་དེ་བོས་ཏེ་སྨྲས་པ་༑་བུ་བདག་ཅག་གིས་རྒྱལ་པོ་འདི་ལ་ཕན་མང་དུ་བཏགས་ན་རྒྱལ་པོ་འདིས་བདག་ཅག་རྗེས་སུ་མ་བསྲུངས་ཏེ་༑་འདི་ལྟར་བྲམ་ཟེ་སྐར་རྒྱལ་འདིས་བདག་ཅག་ལ ༼༦༽ འདི་ལྟ་སྟེ་༑་ལོངས་སྤྱོད་དག་གིས་ལོངས་སྤྱོད་ཀྱི་བགོ་བཤའ་བྱས་པ་ནི་ཕན་མང་དུ་བཏགས་པ་ཡིན་གྱིས་༑་འདི་ལ་ཤཱ་རི་ཀཱ་དེ་ཆུང་མའི་དོན་དུ་སྦྱིན་པར་བྱའོ་༑༑དེས་སྨྲས་པ་༑་ཡབ་ཡུམ་དེ་ལྟར་དགྲ་བོ་ལ་མཛའ་བཤེས་སུ་བགྱིས་ན་འདི་ལྟ་སྟེ་༑་དེས་ལོངས་སྤྱོད་རྣམས ༼༧༽ ལས་ཉམས་པར་བགྱིད་པའམ་༑་ཐམས་ཅད་ཀྱི་ཐམས་ཅད་དུ་སྲོག་དང་འབྲལ་བར་བགྱིད་པར་ཡང་འགྱུར་ལ་༑་དེས་བདག་ཅག་ལོངས་སྤྱོད་དག་ལས་ཉམས་པར་བགྱིས་ན་༑་ཅིའི་སླད་དུ་སྐོལ་གྱིས་འདི་ལ་ཤཱ་རི་ཀཱ་མཆིས་བྲང་གི་དོན་དུ་སྩལ་བར་བགྱི་༑དེ་གཉིས ༼༡༣བ༡༽ ཀྱིས་སྨྲས་པ་༑་བླུན་པོ་ཁྱོད་ཅི་ཤེས་ཞེས་དེ་གཉིས་ཀྱིས་དེའི་ཚིག་ཚིག་མ་ཡིན་པར་བྱས་ཏེ་ཤཱ་རི་ཀཱ་བྲམ་ཟེ་སྐར་རྒྱལ་ལ་ཆུང་མའི་དོན་དུ་བྱིན་ནོ་༑༑དེས་དེ་དཔལ་གྱི་འབྱོར་པ་ཆེན་པོས་བག་མར་བླངས་སོ་༑༑བྲམ་ཟེའི་ཁྱེའུ་སྟོད་རིངས་ཀྱིས་བསམས་པ་༑་འདི་དག ༼༢༽ གིས་བདག་བརྙས་པར་གྱུར་པ་གང་ཡིན་པ་དེ་ཐམས་ཅད་ནི་ཐོས་པ་ཉུང་བ་ལས་གྱུར་པ་ཡིན་ནོ་སྙམ་ནས་འདི་ལྟར་བྲམ་ཟེ་སྐར་རྒྱལ་ཅི་ཞིག་ཤེས་སྙམ་ན་༑་འཇིག་རྟེན་རྒྱང་འཕེན་ཤེས་སོ་སྙམ་ནསྡེས་སྨྲས་པ་༑་ཤེས་ལྡན་དག་འཇིག་རྟེན་རྒྱང་འཕེན་ཤེས་པ་ག་ལ་ཡོད་༑་ལྷོ་ཕྱོགས ༼༣༽ ནའོ་༑༑དེ་འཇིག་རྟེན་རྒྱང་འཕེན་གྱི་དོན་དུ་ལྷོ་ཕྱོགས་སུ་འཕགས་ནས་དེ་མཐར་གྱིས་ལྷོ་ཕྱོགས་སུ་ཕྱིན་པ་དང་༑་དེ་དེར་སོང་སྟེ་དྲིས་པ་༑ཤེས་ལྡན་དག་འཇིག་རྟེན་རྒྱང་འཕེན་ཤེས་པ་སུ་དག་ཡིན་༑་ཀུན་དུ་རྒྱུ་དག་གོ་༑་དེ་དེ་དག་གི་གན་དུ་སོང་སྟེ་ཕྱིན་ནས་སྨྲས་པ་༑་བདག ༼༤༽ ཤེས་ལྡན་དག་གིའི་ཞབས་ལ་སྲི་ཞུ་བགྱིད་པར་འཚལ་ལོ་༑༑ཅི་ཞིག་གི་ཕྱིར་༑་འཇིག་རྟེན་རྒྱང་འཕེན་གཟུང་བའི་སླད་དུའོ་༑༑དེ་དག་གིས་སྨྲས་པ་༑་ཁོ་བོ་ཅག་ནི་ཁྱིམ་པ་ལ་འཇིག་རྟེན་རྒྱང་འཕེན་མི་སྟོན་ཏོ་༑༑དེས་སྨྲས་པ་༑་གལ་ཏེ་དེ་ལྟ་ན་རབ་ཏུ་འབྱུང་ངོ་༑༑དེ་དག་གིས ༼༥༽ དེ་རབ་ཏུ་ཕྱུང་ནས་དེས་བདག་གིས་ཇི་སྲིད་དུ་འཇིག་རྟེན་རྒྱང་འཕེན་མ་བཟུང་བ་དེ་སྲིད་དུ་བདག་གིས་སེན་མོ་མི་གཅད་དོ་ཞེས་དེས་སེན་མོ་རིང་བོ་རིང་པོར་བཞག་ནས་དེའི་སེན་མོ་རིང་བ་རིང་བར་གྱུར་པས་དེའི་མིང་ཀུན་དུ་རྒྱུ་སེན་རིངས་ཀུན་དུ་རྒྱུ་སེན་རིངས་ཞེས་བྱ་བར་གྱུར་ཏོ་༑༑
ཤཱ་རི་ཀཱ་ཡང ༼༦༽ བྲམ་ཟེ་སྐར་རྒྱལ་དང་ལྷན་ཅིག་འགྱེད་པར་བྱེད་པ་ན་སྐར་རྒྱལ་གྱིས་དེ་ཚར་བཅད་དོ་༑༑བྲམ་ཟེ་སྐར་རྒྱལ་ཤཱ་རི་ཀཱ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པ་ན་སེམས་ཅན་སྲིད་པ་ཐ་མ་པ་སྤྱོད་པ་ཚོལ་བ་༑་ཐར་པའི་སྙིང་པོ་བཟུང་བ་༑་མྱ་ངན ༼༧༽ ལས་འདས་པ་ལ་ཕྱོགས་པ་༑་འཁོར་བ་ལས་ཕྱིར་ཕྱོགས་པ་༑་སྲིད་པའི་འགྲོ་བ་ཐམས་ཅད་དུ་འཆི་འཕོ་དང་སྐྱེ་བ་དོན་དུ་མི་གཉེར་བ་༑་ལུས་ཐ་མ་འཛིན་པ་ཞིག་ཀྱང་ལྷའི་རིས་བཟང་པོ་ཞིག་ནས་ཤི་འཕོས་ཏེ་ཤཱ་རི་ཀཱའི་མངལ་དུ་ཞུགས་སོ་༑༑ཤཱ་རི་ཀཱས་རྨི་ལམ་དུ་མི་ལག་ན་སྒྲོན་མ ༼༡༤ཨ༡༽ ཐོགས་པ་ཞིག་གིས་བདག་གི་དཀུ་དྲལ་ཏེ་ཞུགས་ཤིང་བདག་རི་ཆེན་པོའི་སྤོ་ལ་འཛེག་གོ་༑་བདག་སྟེང་གི་ནམ་མཁའ་ལ་འགྲོའོ་༑༑བདག་ལ་སྐྱེ་པོ་ཕལ་པོ་ཆེའི་ཚོགས་ཕྱག་འཚལ་ལོ་ཞེས་ཟེར་པ་རྨིས་སོ་༑༑རྨིས་ནས་དེས་བྲམ་ཟེ་སྐར་རྒྱལ་ལ ༼༢༽ སྨྲས་པ་༑་བདག་གིས་རྨི་ལམ་འདི་དང་འདི་ལྟ་བུ་ཞིག་རྨིས་སོ་༑༑འདི་ལྟར་བྲམ་ཟེ་སྐར་རྒྱལ་ཉིད་རྨི་ལྟས་ཀྱི་དཔྱད་ལ་མཁས་པ་ཡིན་མོད་ཀྱི་༑་དེས་བྲམ་ཟོ་རྨ་ལྟས་ཀྱི་དཔྱད་འདོན་པ་གཞན་དག་ལ་སྨྲས་པ་༑་བདག་གི་བྲམ་ཟེ་མོས་རྨི་ལས་འདི་དང་འདི་ལྟ་བུ་ཞིག་རྨིས ༼༣༽ ན་ཅི་ལ་ལྟ་༑དེ་དག་གིས་སྨྲས་པ་༑་མཁན་པོ་ག་ཡར་ལམ་དེ་བཟང་སྟེ་༑་མི་ལག་ན་སྒྲོན་མ་ཐོགས་པ་ཞིག་གིས་བདག་གི་དཀུ་དྲལ་ཏེ་ཞུགས་ཞེས་མཆི་བ་ནི་བུ་བཙའ་བར་འགྱུར་ཞིང་དེས་ལོ་བརྒྱད་གཉིས་ཀྱིས་དབང་པོའི་བརྡ་སྤྲོད་པ་བཀླགས་ནས་རྒོལ་བ་ཐམས་ཅད་ཚར ༼༤༽ གཅོད་པར་འགྱུར་བ་ལ་ལྟའོ་༑༑བདག་རི་ཆེན་པོའི་སྤོལ་མཛེག་གོ་༑༑་བདག་སྟེང་གི་ནམ་མཁའ་ལ་འགྲོའོ་༑༑་བདག་ལ་སྐྱེ་བོ་ཕལ་པོ་ཆེའི་ཚོགས་ཕྱག་འཚལ་ལོ་ཞེས་མཆི་བ་གང་ལགས་པ་ནི་རབ་ཏུ་བྱུང་ནས་བརྟུལ་ཞུགས་གྲུབ་པའི་བདག་ཉིད་ཆེན་པོར་འགྱུར་བ་ལ ༼༥༽ ལྟའོ་༑༑
དུས་གཞན་ཞིག་ན་བྲམ་ཟེ་སྐར་རྒྱལ་ཤཱ་རི་ཀཱ་དང་ལྷན་ཅིག་འགྱེད་པར་བྱེད་པ་ན་ཤཱ་རི་ཀཱས་དེ་ཚར་བཅད་ནས་༑་དེས་བསམས་པ་༑་སྡོན་བདག་གིས་འདི་ཚར་བཅད་ན་ད་འདིས་བདག་ཚར་བཅད་པའི་སྦྱོར་བ་གང་ཡིན་སྙམ་ནས་དེ་བསམས་པ་༑་དེ་ནི་འདིའི་མཐུ་མ་ཡིན་གྱི ༼༦༽ འདི་ལྟར་འདིའི་མངལ་དུ་སེམས་ཅན་ཞུགས་པ་གང་ཡིན་པ་དེའི་མཐུ་ཡིན་ནོ་སྙམ་མོ་༑༑
དེ་ནས་ཟླ་བ་བརྒྱད་དམ་དགུ་འདས་ཏེ་ཁྱེའུ་གཟུགས་བཟང་བ་༑༑་བལྟ་ན་སྡུག་པ་༑་མཛེས་པ་༑་གསལ་བ་༑་གསེར་གྱི་མདོག་འདྲ་བ་༑་མགོ་གདུགས་ལྟ་བུ་དང་ལྡན་པ་༑་ལག་པ་རིང ༼༧༽ བ་༑་འཕྲལ་བའི་དབྱེས་ཆེ་བ་༑་སྨིན་མ་འཇར་བ་༑་སྣའི་གཟེངས་མཐོ་བ་ཞིག་བཙས་སོ་༑༑བཙས་ནས་དེས་བྲམ་ཟེ་སྐར་རྒྱལ་ལ་སྨྲས་པ་༑་བྲམ་ཟེའི་ཁྱེའུ་འདི་མེས་པོའི་གན་དུ་ཕུལ་ན་དེའི་མིང་འདོགས་པར་འགྱུར་རོ་༑༑་དེས་མེས་པོའི་གན་དུ་ཁྲིད་པ་དང་དེས ༼༡༤བ༡༽ ཁྱེའུའི་མིང་ཅིང་གདགས་ཞེས་བསམས་ན་༑བྲམ་ཟེའི་ཁྱེའུ་འདི་བྲམ་ཟེ་སྐར་རྒྱལ་གྱི་བུ་ཡིན་པས་༑་བྲམ་ཟེའི་ཁྱེའུ་འདིའི་མིང་ཉེ་རྒྱལ་དུ་གདགས་སོ་སྙམ་ནས་དེའི་མིང་ཉེ་རྒྱལ་ཞེས་བྱ་བར་བཏགས་སོ་༑༑བྲམ་ཟེ་སྐར་རྒྱལ་གྱིས་སྨྲས་པ་༑་མེས་པོས་བྲམ་ཟེའི་ཁྱེའུ་འདིའི ༼༢༽ མིང་ཅིར་བཏགས་ཉེ་རྒྱལ་ཞེས་བྱ་བར་བཏགས་སོ་༑༑དེས་བསམས་པ་༑་མེས་པོས་བྲམ་ཟེའི་ཁྱེའུ་འདིའི་མིང་ཕ་ལས་དྲས་ཏེ་བཏགས་ཀྱིས་༑་བདག་གིས་འདིའི་མིང་མ་ལས་དྲས་ཏེ་གདགས་སོ་སྙམ་ནས་བྲམ་ཟེའི་ཁྱེའུ་འདི་མ་ཤཱ་རི་ཀཱའི་བུ་ཡིན་པས་འདིའི་མིང་ཤཱ་རིའི་བུར ༼༣༽ གདགས་སོ་སྙམ་ནས་དེའི་མིང་ཤཱ་རིའི་བུ་ཞེས་བྱ་བར་བཏགས་སོ་༑༑དེ་ན་ཁ་ཅིག་གིས་ནི་བྲམ་ཟེའི་ཁྱེའུ་ཤཱ་རིའི་བུ་ཞེས་བྱ་བར་ཤེས་སོ་༑་ཁ་ཅིག་གིས་ནི་བྲམ་ཟེའི་ཁྱེའུ་ཉེ་རྒྱལ་ཞེས་བྱ་བར་ཤེས་སོ་༑༑བྲམ་ཟེའི་ཁྱེའུ་ཉེ་རྒྱལ་མ་མ་བརྒྱད་པོ་པང་ན་འཚོ་བའི་མ་མ་གཉིས་དང ༼༤༽ ནུ་མ་སྣུན་པའི་མ་མ་གཉིས་དང་༑་དྲི་མ་འཕྱི་བའི་མ་མ་གཉིས་དང་༑་རྩེན་གྲོགས་ཀྱི་མ་མ་གཉིས་ལ་རྗེས་སུ་གཏད་དོ་༑༑དེ་མ་མ་བརྒྱད་པོ་དག་གིས་འོ་མ་དང་༑་ཞོ་དང་༑་མར་དང་༑་ཞུན་མར་དང་༑་མར་གྱི་སྙིང་ཁུ་དང་༑་གཞན་ཡང་ཡོ་བྱད་ཀྱི་བྱེ་བྲག་གཙོ་བོ ༼༥༽ གཙོ་བོ་དག་གིས་སྲིང་པར་བྱེད་༑་སྐྱེད་པར་བྱེད་ཅིང་རྫིང་ན་གནས་པའི་པད་མ་བཞིན་མྱུར་དུ་སྐྱེད་པར་བྱེད་དོ་༑༑དེ་གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་དང་༑་གྲངས་དང་༑་རྩིས་དང་༑་ལག་རྩིས་དང་༑་དབྱུང་བ་དང་༑་གཞུག་པ་དང་༑་གཞག་པ་དང་༑་འབྱེད་པ ༼༦༽ དང་༑་ཀློག་པའི་ཕ་རོལ་དུ་སོན་ཅིང་༑་དེའི་ཚེན་བྲམ་ཟེའི་སྤྱོད་ཚུལ་དང་༑་སྤྱོད་པ་དང་༑་གཙང་སྦྲ་དང་༑་ཀུན་དུ་སྤྱོད་པ་དང་༑་ཐལ་བ་བླང་བ་དང་༑་བྱ་མ་བུམ་བླང་བ་དང་༑་ས་བླང་བ་དང་༑་ལག་སྟངས་དང་༑་ཐོར་ཚུགས་དང་༑་རབ་བསྡགས་བྱ་བ་དང་༑༼༧༽ ཀྱེ་ཞེས་བྱ་བ་དང་༑་ངེས་བརྗོད་ཀྱི་རིག་བྱེད་དང་༑་མཆོད་སྦྱིན་གྱི་རིག་བྱེད་དང་༑་སྙན་ཚིག་གི་རིག་བྱེད་དང་༑་སྲིད་སྲུང་གི་རིག་པྱེད་དང་༑་བྲམ་ཟེའི་ལས་དྲུག་པོ་མཆོད་སྦྱིན་བྱེད་པ་དང་༑་མཆོད་སྦྱིན་བྱེད་དུ་འཇུག་པ་དང་༑་ཀློག་པ་དང་༑་ཀློག་ཏུ་འཇུག་པ་དང་༑ ༼༡༥ཨ༡༽ སྦྱིན་པ་དང་༑་ལེན་པ་ལ་མཁས་པའི་བྲམ་ཟེ་རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་དུ་སོན་པ་༑་མེ་ལྟ་བུའི་ཤེས་པས་རང་གི་སྨྲ་བ་གསལ་བར་བྱེད་པ་༑་གཞན་གྱི་སྨྲ་བ་ཚར་གཅོད་ནུས་པར་གྱུར་ཏོ་༑༑དེས་ཕས་རིག་པའི་གནས་ཐམས ༼༢༽ ཅད་སློབ་ཏུ་བཅུག་ནས་དེས་ལོ་བརྒྱད་གཉིས་ཀྱིས་དབང་པོའི་བརྔ་སྤྲོད་པ་བཀླགས་ནས་རྒོལ་པ་ཐམས་ཅད་ཚར་བཅད་པར་གྱུར་རོ་༑༑དེ་དུས་གཞན་ཞིག་ན་ཕ་དང་ལྷན་ཅིག་རིག་བྱེད་འདོན་པར་བྱེད་པ་ན་སྨྲས་པ་༑་ཡབ་སྨྲས་པ་འདིའི་དོན་ཅི་ལགས་༑་བུ་ཁོ་བོས་ཀྱང་སྨྲས ༼༣༽ པ་འདིའི་དོན་མི་ཤེས་ཏེ་འདི་ལྟར་གསང་ཚིག་གི་གཞི་འདི་དག་ནི་སྔན་གྱི་དྲང་སྲོང་རྣམས་ཀྱིས་བསྟོད་པ་བསྒྲགས་པ་ཡང་དག་པར་སྦྱར་བ་སྟེ་༑་དེ་དག་ནི་ད་ལྟར་བྲམ་ཟེ་རྣམས་ཀྱང་རྗེས་སུ་སྒྲོགས་ཤིང་རྗེས་སུ་རྗོད་པར་བྱེད་དོ་༑༑ཡབ་གསང་ཚིག་གི་གཞི་སྔོན་གྱི་དྲང་སྲོང་དེ ༼༤༽ རྣམས་ཀྱིས་བསྟོད་པ་བསྒྲགས་པ་ཡང་དག་པར་སྦྱར་བ་གང་དག་ད་ལྟར་བྲམ་ཟེ་རྣམས་རྗེས་སུ་སྒྲོགས་ཤིང་རྗེས་སུ་རྗོད་པ་དེ་དག་དོན་མ་མཆིས་ལགས་སྙམ་མ་མ་༑་ཅི་འདི་ལྟར་སྨྲས་པ་འདིའི་དོན་ནི་འདི་ལགས་སོ་༑༑་སྨྲས་པ་༑་འདིའི་དོན་ནི་འདི་ལགས་སོ་༑༑བྲམ་ཟེ ༼༥༽ སྐར་རྒྱལ་ཡིད་དགའ་ཞིང་ཡིད་དགའ་ནས་བསམས་པ་༑་བུས་བྱ་བ་ནི་འདི་ལྟ་སྟེ་༑་ཕའི་གཞུང་སྲོངས་པར་བྱ་བའམ་༑་ཁྱད་པར་ལྷག་པར་རྟོགས་པར་བྱ་བ་དེ་ཙམ་དུ་ཟད་ན་བྲམ་ཟེའི་ཁྱེའུ་འདིས་ནི་བདག་པས་ཁྱད་པར་ལྷག་པར་རྟོགས་སོ་སྙམ་ནས་༑་དེ་བྲམ་ཟེའི་ཁྱེའུ་ལྔ ༼༦༽ བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་པ་དེ་དག་ཀྱང་དེས་ཡིད་དགའ་ཞིང་དགའ་བས་དེ་ཉིད་ལ་གཏད་དོ་༑༑བྲམ་ཟེའི་ཁྱེའུ་ཉེ་རྒྱལ་བྲམ་ཟེའི་ཁྱེའུ་ལྔ་བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་པ་ན་དེས་རིག་བྱེད་རིང་བོ་རིང་པོ་གང་དག་ཡིན་པ་དེ་དག་ནི་ཐུང་ངུར ༼༧༽ རྣམ་པར་བཞག་གོ་༑༑རིག་བྱེད་ཐུང་དུ་ཐུང་དུ་གང་དག་ཡིན་པ་དེ་དག་ནི་རིང་པོར་རྣམ་པར་བཞག་སྟེ་ཚིག་དང་ཡི་གེ་ཕྲི་ཞིང་དོན་དང་ངེས་པའི་ཚིག་ཏུ་རྣམ་པར་བཞག་གོ་༑༑་༑༑
འདུལ་བ་གཞི་༑་བམ་པོ་གཉིས་པ་༑
གྲོང་ཤིང་ཐགས་ཅན་ན་བྲམ་ཟེ་མདུན་ན་འདོན ༼༡༥བ༡༽ གྲུ་འཛིན་ཅེས་བྱ་བ་ཕྱུག་པ་ནོར་མང་པོ་ལངས་སྤྱོད་ཆེ་བ་༑་ཡོངས་སུ་བཟུང་བ་༑་ཡངས་ཤིང་རྒྱ་ཆེ་བ་༑་རྣམ་ཐོས་ཀྱི་བུའི་ནོར་དང་ལྡན་པ་༑་རྣམ་ཐོས་ཀྱི་བུ་ལ་ནོར་གྱིས་བགྲན་པ་ཞིག་འདུག་སྟེ་༑དེས་རིགས་མཉམ་པ་ལས་ཆུང་མ་བླངས་ནས་༑་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑ ༼༢༽ དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པ་དེ་ལ་བུ་ཡང་མེད་བུ་མོ་ཡང་མེད་ནས་༑དེ་བུ་མེད་ཅིང་བུ་མངོན་པར་འདོད་པས་ཞི་བ་དང་༑་ཆུ་ལྷ་དང་༑་ལུས་ངན་དང་༑་བརྒྱ་བྱིན་དང་༑་ཚངས་པ་ལ་སོགས་པ་དགའ་གསོལ་བ་འདེབས་ཤིང་༑་ལྷའི་བྱེ་བྲག་གཞན་འདི་ལྟ་སྟེ་༑ ༼༣༽ཀུན་དགའ་ར་བའི་ལྷ་དག་དང་༑་ཚལ་གྱི་ལྷ་དག་དང་༑་བཞི་མདོའི་ལྷ་དག་དང་༑་སུམ་མདོའི་ལྷ་དག་དང་༑་གཏོར་མ་ལེན་པའི་ལྷ་དག་དང་༑་ལྷན་ཅིག་སྐྱེས་པ་དག་དང་༑་ཆོས་མཐུན་པ་དག་དང་༑་རྟག་ཏུ་རྗེས་སུ་འབྲང་བའི་ལྷ་དག་ལ་ཡང་གསོལ་བ་འདེབས་སོ་༑༑འཇིག ༼༤༽ རྟེན་ན་གང་གསོལ་བ་འདེབས་པའི་རྒྱུ་ལས་བུ་དང་བུ་མོ་དག་སྐྱེའོ་ཞེས་བྱ་བའི་གཏམ་དེ་ལྟ་བུ་ཡོད་དེ་༑་དེ་ནི་དེ་ལྟ་མ་ཡིན་ཏེགལ་ཏེ་དེ་ལྟར་འགྱུར་དུ་ཟིན་ན་རེ་རེ་ལ་ཡང་འདི་ལྟ་སྟེ་དཔེར་ན་འཁོར་ལོས་སྒྱུར་པའི་རྒྱལ་པོ་བཞིན་དུ་བུ་སྟོང་ཡོད་པར་འགྱུར་རོ་༑༑འདི་ལྟར་གནས་གསུམ་པོ་དག ༼༥༽ མདོན་དུ་གྱུར་པ་ལས་བུ་དང་བུ་མོ་དག་སྐྱེ་བར་འགྱུར་ཏེ་༑
གསུམ་པོ་དེ་དག་གང་ཞེ་ན་༑་པ་དང་མ་གཉིས་ཆགས་པར་གྱུར་ཅིང་འདུས་པ་དང་༑་མ་དུས་ལ་བབ་ཅིང་ཟླ་མཚན་དང་ལྡན་པ་དང་༑་དྲི་ཟ་ཉེ་བར་གནས་ཤིང་འཇུག་པར་འདོད་པ་སྟེ་༑་གནས་གསུམ་པོ་དེ་དག་མངོན་དུ ༼༦༽ གྱུར་པ་ལས་བུ་དང་བུ་མོ་དག་སྐྱེ་བར་འགྱུར་རོ་༑༑དེ་དེ་ལྟར་གསོལ་བ་འདེབས་པ་ལྷུར་ལེན་ཅིང་འདུག་པ་ན་༑་སེམས་ཅན་སྲིད་པ་ཐ་མ་པ་སྤྱོད་པ་ཚོལ་བ་༑་ཐར་པའི་སྙིང་པོ་བཟུང་བ་༑་མྱ་ངན་ལས་འདས་པ་ལ་ཕྱོགས་པ་༑་འཁོར་བ་ལས་ཕྱིར་ཕྱོགས་པ་༑་སྲིད་པའི་འགྲོ་བ ༼༧༽ ཐམས་ཅད་དུ་འཆི་འཕོ་དང་༑་སྐྱེ་བ་དོན་དུ་མི་གཉེར་བ་༑་ལུས་ཐ་མ་འཛིན་པ་ཞིག་ཀྱང་ལྷ་འི་རིས་བཟང་པོ་ཞིག་ནས་ཤི་འཕོས་ཏེ་དེའི་སྐྱེ་དགུའི་བདག་མོའི་མངལ་དུ་ཞུགས་སོ་༑༑བུད་མེད་མཁས་པའི་རང་བཞིན་ཅན་ལ་ལ་ལ་མ་འདྲེས་པའི་ཆོས་ལྔ་ཡོད་དེ་༑་ལྔ་གང་ཞེ་ན་༑་སྐྱེས ༼༡༦ཨ༡༽ པ་ཆགས་པར་གྱུར་པ་ཤེས་ཤིང་ཆགས་པ་དང་བྲལ་བ་ཤེས་པ་དང་༑་དུས་ཤེས་ཤིང་ཟླ་མཚན་ཤེས་པ་དང་༑་མངལ་ན་གནས་པ་ཞུགས་པར་ཤེས་པ་དང་༑་གང་ལས་མངལ་ན་གནས་པ་ཞུགས་པ་དེ་ཤེས་པ་དང་༑་ཁྱེའུ་ཤེས་ཤིང་བུ་མོ་ཤེས་པ་སྟེ་༑ ༼༢༽ གལ་ཏེ་ཁྱེའུ་ཡིན་ན་དགུ་ག་ཡས་པར་རྟེན་ཅིང་འདུག་ལ་༑་གལ་ཏེ་བུ་མོ་ཡིན་ན་དཀུ་ག་ཡོན་པར་རྟེན་ཅིང་འདུག་པའོ་༑༑དེ་ཡིད་དགའ་ཞིང་ཡིད་དགའ་ནས་ཁྱིམ་ཐབ་ལ་སྨྲས་པ་༑་རྗེའི་སྲས་བདག་ལ་སེམས་ཅན་ཞུགས་པར་གྱུར་པ་ནི་འདི་ལྟར་བདག་གིས་དཀུ་ག་ཡས་པར ༼༣༽ རྟེན་ཅིང་མཆིས་པས་ངེས་པར་ཁྱེའུར་འགྱུར་གྱིས་དགྱེས་པ་བསྐྱེད་དུ་གསོལ་༑་དེ་ཡང་ཡིད་དགའ་ཞིང་ཡིད་དགའ་ནས་རོ་སྟོད་བསྲང་སྟེ་ལག་པ་ག་ཡས་པ་བརྐྱང་ནས་འདི་སྐད་ཅེས་ཁོ་བོ་ཡུན་རིང་བོ་ནས་མངོན་པར་འདོད་པ་བུའི་ངོ་མཐོང་བ་དང་༑་ཁོ་བོ་དང་མཐུན་པར་སྐྱེ་ཞིང་མི ༼༤༽ མཐུན་པར་མི་སྐྱེ་བ་དང་༑་ཁོ་བོའི་བྱ་བདག་བྱེད་པ་དང་༑་གསོས་པས་ཕྱིར་གསོ་བ་དང་༑་བགོ་སྐལ་ལ་སྤྱོད་པ་དང་༑་ཁོ་བོའི་རིགས་རྒྱུད་རིང་དུ་གནས་པར་སྒྲུབ་པ་དང་༑་བདག་ཅག་ཤི་ཞིང་དུས་ལ་བབ་པ་དག་ལ་ཉུང་ངུའམ་༑་མང་པོ་ཡང་རུང་བའི་སྦྱིན་པ་དག་བྱིན ༼༥༽ ཞིང་བསོད་ནམས་དག་བྱས་ནས་འདི་དེ་གཉིས་གང་དུ་སྐྱེས་ཤིང་འགྲོ་བའི་རྗེས་སུ་འགྲོ་བར་གྱུར་ཅིག་ཅེས་མིང་གིས་ཡོན་སྔོ་བ་བྱེད་པར་གྱུར་ཅིག་ཅེས་མེད་དུ་བརྗོད་པ་ཆེད་དུ་རྗོད་པར་བྱེད་དོ་༑༑དེ་ལ་སེམས་ཅན་ཞུགས་པར་རིག་ནས་འདི་ལྟ་སྟེ་༑་མངལ་ན་གནས་པ་ཡོངས་སུ་སྨིན ༼༦༽ པར་བྱ་བའི་ཕྱིར་སྟེང་གི་ཁང་བཟངས་ཀྱི་གཞིར་གྲང་བ་ན་གྲང་བའི་ཡོ་བྱད་དག་དང་༑་དྲོ་བ་ན་དྲོ་བའི་ཡོ་བྱད་དག་དང་༑་སྨན་པས་བཅས་པའི་ཟས་ཧ་ཅང་ཡང་མི་ཁ་བ་དང་༑་ཧ་ཅང་ཡང་མི་སྐྱུར་བ་དང་༑་ཧ་ཅང་ཡང་ལན་ཚྭ་མི་ཆེ་བ་དང་༑་ཧ་ཅང་མི་མངར་བ་དང་༑་ཧ་ཅང ༼༧༽ མི་ཚ་བ་དང་༑་ཧ་ཅང་མི་བསྐ་བ་དང་༑་ཁ་བ་དང་༑་སྐྱུར་བ་དང་༑་ལན་ཚྭ་དང་༑་མངར་བ་དང་༑་ཚ་བ་དང་༑་བསྐ་བ་རྣམ་པར་སྤངས་པའི་ཟས་དག་དང་༑་དོ་ཤལ་དང་༑་སེ་མོ་དོ་དང་༑་རྒྱན་གྱིས་བཀྲུབས་པའི་ལུས་ལྷའི་བུ་མོ་དགའ་བའི་ཚལ་ན་རྣམ་པར་སྤྱོད་པ་ལྟ ༼༡༦བ༡༽ བུ་དང་༑་ཁྲི་ནས་ཁྲིར་དང་༑་ཁྲིའུ་ནས་ཁྲིའུར་རྒྱུ་ཞིང་ཤོད་ཀྱིས་གཞིར་མི་འབབ་པ་དང་༑་དེས་སྒྲ་ཡིད་དུ་མི་འོང་བཅུང་ཟད་ཀྱང་མི་ཐོས་པར་གནོད་པ་མེད་པ་ཉིད་དུ་རིམ་གྲོ་བྱེད་དུ་འཛུད་དོ་༑༑དེ་ཟླ་བ་བརྒྱད་དམ་དགུ་འདས་ཏེ་ཁྱེའུ་གཟུགས་བཟང་བ་༑་བལྟན་སྡུག་པ་༑ ༼༢༽ མཛེས་པ་༑་གསལ་བ་གསེར་གྱི་མདོག་འདྲ་བ་༑་མགོ་གདུགས་ལྟ་བུ་དང་ལྡན་པ་༑་ལག་པ་རིང་བ་༑་འཕྲལ་བའི་དབྱེས་ཆེ་བ་༑་སྨིན་མ་འཇར་བ་༑་སྣའི་གཟེངས་མཐོ་བ་ཞིག་བཙས་སོ་༑༑བཙས་ནས་དེའི་ཉེ་དུ་དག་འདུས་ཤིང་ལྷགས་ནས་ཉི་མ་བདུན་གསུམ ༼༣༽ ཉི་ཤུ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་ཁྱེའུའི་མིང་ཅིར་གདགས་ཞེས་མིང་འདོགས་པར་བྱེད་དོ་༑༑ཁྱེའུ་འདི་ལྷ་པང་དུ་བླངས་ནས་ཐོབ་པས་༑་བྲམ་ཟེའི་ཁྱེའུ་འདིའི་མིང་པང་ནས་སྐྱེས་སུ་གདགས་སོ་སྙམ་ནས་དེའི་མིང་པང་ནས་སྐྱེས་ཞེས་བྱ་བར་བཏགས ༼༤༽ སོ་༑༑་གཞན་ཡང་མཽད་གལ་གྱི་རིགས་ཡིན་པས་བྲམ་ཟེའི་ཁྱེའུ་འདིའི་མིང་མཽད་གལ་གྱི་བུར་གདགས་སོ་སྙམ་ནས་དེའི་མིང་མཽད་གལ་གྱི་བུ་ཞེས་བྱ་བར་ཡང་བཏགས་སོ་༑༑
དེ་ན་ཁ་ཅིག་གིས་ནི་བྲམ་ཟེའི་ཁྱེའུ་མཽད་གལ་གྱི་བུ་ཞེས་བྱ་བར་ཤེས་སོ་༑་ཁ་ཅིག་གིས་ནི ༼༥༽ བྲམ་ཟེའི་ཁྱེའུ་པང་ནས་སྐྱེས་ཞེས་བྱ་བར་ཤེས་སོ་༑༑བྲམ་ཟེའི་ཁྱེའུ་པང་ནས་སྐྱེས་མ་མ་བརྒྱད་པོ་པང་ན་འཚོ་བའི་མ་མ་གཉིས་དང་༑་ནུ་མ་སྣུན་པའི་མ་མ་གཉིས་དང་༑་དྲི་མ་འཕྱི་བའི་མ་མ་གཉིས་དང་༑་རྩེན་གྲོགས་ཀྱི་མ་མ་གཉིས་ལ་རྗེས་སུ་གཏད་དོ་༑༑དེ་མ་མ ༼༦༽ བརྒྱད་པོ་དག་གིས་འོ་མ་དང་༑་ཞོ་དང་༑་མར་དང་༑་ཞུན་མར་དང་༑་མར་གྱི་སྙིང་ཁུ་དང་༑་གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་༑་སྐྱེད་པར་བྱེད་ཅིང་རྫིང་ན་གནས་པའི་པད་མ་བཞིན་མྱུར་དུ་སྐྱེད་པར་བྱེད་དོ་༑དེ་གང་གི་ཚེ་ཆེན་པོར་གྱུར ༼༧༽ པ་དེའི་ཚེ་ཡི་གེ་དང་༑་གྲངས་དང་༑་རྩིས་དང་༑་ལག་རྩིས་དང་༑་དབྱུང་བ་དང་༑་གཞུག་བ་དང་༑་གཞག་དང་༑་འབྱེད་པ་དང་༑་ཀློག་པའི་ཕ་རོལ་དུ་སོན་ཅིང་༑་དེའི་ཚེ་ན་བྲམ་ཟེའི་སྤྱོད་ཚུལ་དང་༑་སྤྱོད་པ་དང་༑་གཙང་སྦྲ་དང་༑་ཀུན་དུ་སྤྱོད་པ་དང་༑ ༼༡༧ཨ༡༽ ཐལ་བ་བླང་བ་དང་༑་བྱ་མ་བུམ་བླང་བ་དང་༑་ས་གླང་པ་དང་༑་ལག་སྟངས་དང་༑་ཐོར་ཚུགས་དང་༑་རབ་བསྡགས་བྱ་བ་དང་༑་ཀྱེ་ཞེས་བྱ་བ་དང་༑་ངེས་བརྗོད་ཀྱི་རིག་བྱེད་དང་༑་མཆོད་སྦྱིན་གྱི་རིག་བྱེད་དང་༑་སྙན་ཚིག་གི་རིག་བྱེད་དང་༑ ༼༢༽ སྲིད་སྲུང་གི་རིག་བྱེད་དང་༑་བྲམ་ཟེའི་ལས་དྲུག་པོ་མཆོད་སྦྱིན་བྱེད་པ་དང་༑་མཆོད་སྤྱིན་བྱེད་དུ་འཇུག་པ་དང་༑་ཀློག་པ་དང་༑་ཀློག་ཏུ་འཇུག་པ་དང་༑་སྦྱིན་པ་དང་༑་ལེན་པ་ལ་མཁས་པའི་བྲམ་ཟེའི་རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་དུ་སོན་བ་མེ་ལྟ་བུའི ༼༣༽ ཤེས་པས་རང་གི་སྨྲ་བ་གསལ་བར་བྱེད་པ་༑་གཞན་གྱི་སྨྲ་བ་ཚར་གཅོད་ནུས་པར་གྱུར་ཏོ་༑༑དེ་ཕས་རིག་པའི་གནས་ཐམས་ཅད་སློབ་ཏུ་བཅུག་གོ་༑༑དེ་དུས་གཞན་ཞིག་ན་ཕ་དང་ལྷན་ཅིག་རིག་བྱེད་འདོན་པར་བྱེད་པ་ན་སྨྲས་པ་༑་ཡབ་སྨྲས་པ་འདིའི་དོན་ཅི་ལགས་༑་བུ ༼༤༽ ཁོ་བོས་ཀྱང་སྨྲས་པ་འདིའི་དོན་མི་ཤེས་ཏེ་༑་འདི་ལྟར་གསང་ཚིག་གི་གཞི་འདི་དག་ནི་སྡོན་གྱི་དྲང་སྲོང་རྣམས་ཀྱིས་བསྟོད་པ་བསྒྲགས་པ་ཡང་དག་པར་སྦྱར་བ་སྟེ་༑་དེ་དག་ནི་ད་ལྟར་བྲམ་ཟེ་རྣམས་ཀྱང་རྗེས་སུ་སྒྲོགས་ཤིང་རྗེས་སུ་རྗོད་པར་བྱེད་དོ་༑༑ཡབ་གསང་ཚིག་གི ༼༥༽ གཞི་སྔོན་གྱི་དྲང་སྲོང་དེ་རྣམས་ཀྱིས་བསྟོད་པ་བསྒྲགས་པ་༑་ཡང་དག་པར་སྦྱར་བ་གང་དག་ད་ལྟར་བྲམ་ཟེ་རྣམས་རྗེས་སུ་སྒྲོགས་ཤིང་རྗེས་སུ་བརྗོད་པ་དེ་དག་དོན་མ་མཆིས་པ་ལགས་སྙམ་མམ་ཅི་༑་འདི་ལྟར་སྨྲས་པ་འདིའི་དོན་ནི་འདི་ལགས་སོ་༑༑བྲམ་ཟེ་གྲུ་འཛིན ༼༦༽ ཡིད་དགའ་ཞིང་ཡིད་དགའ་ནས་བསམས་པ་༑་བུས་བྱ་བ་ནི་འདི་ལྟ་སྟེ་༑་ཕའི་གཞུང་སྲོངས་པར་བྱ་བའམ་༑་ཁྱད་པར་ལྷག་པར་རྟོགས་པར་བྱ་བ་དེ་ཙམ་དུ་ཟད་ན་༑་བྲམ་ཟེའི་ཁྱེའུ་འདིས་ནི་བདག་པས་ཁྱད་པར་ལྷག་པར་རྟོགས་སོ་སྙམ་ནས་བྲམ་ཟེའི་ཁྱེའུ་ལྔ་བརྒྱ ༼༧༽ ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་པ་དེ་དག་ཀྱང་དེས་ཡིད་དགའ་ཞིང་ཡིད་དགའ་བས་དེ་ཉིད་ལ་གཏད་དོ་༑༑བྲམ་ཟེའི་ཁྱེའུ་པང་ནས་སྐྱེས་བྲམ་ཟེའི་ཁྱེའུ་ལྔ་བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་གོ་༑༑བྲམ་ཟེའི་ཁྱེའུ་རྣམས་ཀྱི་ཀུན་དུ་སྤྱོད་པ་ནི་(17b1་]འདི་ཡིན་ཏེ་༑་གང་གི་ཚེ་མི་ཀློག་པར་གྱུར་པ་དེའི་ཚེ་ན་ལན་འགའ་ནི་ཆུ་ངོགས་སུ་ཉེ་རེག་བྱེད་དུ་འདོང་ངོ་༑༑་ལན་འགའ་ནི་གྲོང་ཁྱེར་ལྟར་འདོང་ངོ་༑་ལན་འགའ་ནི་ཡམ་སྲེག་ཤིང་ཐུར་འདོང་ངོ་༑ཇི་ཙམ་དུས་གཞན་ཞིག་ན་དེ་དག་མི་ཀློག་པར་གྱུར་ནས་༑་དེའི་ཚེ་དེ ༼༢༽ དག་གྲོང་ཁྱེར་ལྟར་དོང་པ་དང་༑་བྲམ་ཟེའི་ཁྱེའུ་ཉེ་རྒྱལ་གྱི་བྲམ་ཟེའི་ཁྱེའུ་དག་གསང་ཚིག་དག་ཀློག་ཅིང་མདུན་དུ་འདོང་ངོ་༑༑བྲམ་ཟེའི་ཁྱེའུ་པང་ནས་སྐྱེས་ཀྱི་བྲམ་ཟེའི་ཁྱེའུ་དག་ཀྱང་གསང་ཚིག་དག་ཀློག་ཅིང་ཕྱི་བཞིན་འབྲང་ཞིང་འདོང་ངོ་༑༑བྲམ་ཟེའི་ཁྱེའུ་པང་ནས ༼༣༽ སྐྱེས་ཀྱི་བྲམ་ཟེའི་ཁྱེའུ་དེ་དག་གིས་བྲམ་ཟེའི་ཁྱེའུ་དེ་དག་གིས་བྲམ་ཟེའི་ཁྱེའུ་ཉེ་རྒྱལ་གྱི་བྲམ་ཟེའི་ཁྱེའུ་དེ་དག་གསང་ཚིག་གི་གཞི་དག་ཀློག་པ་ཐོས་ནས་དེ་དག་གིས་སྨྲས་པ་༑་ཅིའི་ཕྱིར་ཁྱེད་ཅག་གསང་ཚིག་གི་གཞི་དག་ཉམས་པར་བྱས་ཏེ་ཀློག་༑དེ་དག་གིས་སྨྲས་པ་༑་ཇི་ལྟར་བཀླག་པར ༼༤༽ བྱ་༑་གསང་ཚིག་གི་གཞི་འདི་དག་ནི་འདི་དང་འདི་སྐད་ཅེས་བཀླག་པར་བྱའོ་༑༑་དེ་དག་གིས་སྨྲས་པ་༑་ཁྱེད་ཅག་གིས་སུ་ལས་གསང་ཚིག་གི་གཞི་འདི་དག་བཀླགས་༑་དེ་དག་གིས་སྨྲས་པ་༑་གང་གིས་དེ་མི་ཤེས་པ་དེས་ཀྱང་ཉི་མ་དང་ཟླ་བ་གཉིས་མིང་ཤེས་པ་ཡིན་ནོ་༑ ༼༥༽ ༑གྲོང་ན་ལ་ད་ན་བྲམ་ཟེ་སྐར་རྒྱལ་ཞེས་བྱ་བ་ཞི་ག་འདུག་པ་དེའི་བུ་བྲམ་ཟེའི་ཁྱེའུ་ཉེ་རྒྱལ་ཞེས་བྱ་བ་དེ་ལས་བདག་ཅག་གིས་བཀླགས་སོ་༑༑ཁྱེད་ཅག་གིས་ཀྱང་སུ་ལས་གསང་ཚིག་གི་གཞི་འདི་དག་བཀླགས་༑དེ་དག་གི་སྨྲས་པ་༑་གང་གིས་དེ་མི་ཤེས་པ་དེས་ཀྱང་ཉི་མ ༼༦༽ དང་ཟླ་བ་གཉིས་མི་ཤེས་པ་ཡིན་ནོ་༑༑
གྲོང་ཤིང་ཐགས་ཅད་ན་བྲམ་ཟེ་མདུན་ན་འདོན་གྲུ་འཛིན་ཅེས་བྱ་བ་ཞིག་འདུག་པ་དེའི་བུ་བྲམ་ཟེའི་ཁྱེའུ་པང་ནས་སྐྱེས་ཞེས་བྱ་བ་དེ་ལས་བདག་ཅག་གིས་བཀླགས་སོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་གྱི་བྲམ་ཟེའི་ཁྱེའུ་རྣམས་སྤ་གོང ༼༧༽ ཞིང་མི་དགའ་བ་དང་༑་མི་འཇིགས་པ་མེད་པར་གྱུར་ཏེ་༑་བྲམ་ཟེའི་ཁྱེའུ་ཉེ་རྒྱལ་ག་ལ་བ་དེར་དོར་བ་དང་དེས་ཐག་རིང་པོ་ཁོ་ན་ནས་མཐོང་ནས་སྨྲས་པ་༑་བྲམ་ཟེའི་ཁྱེའུ་དག་འདི་ལྟ་ཅི་ཉེས་༑་མཁན་པོ་ཅང་མ་ནོངས་སོ་༑༑
དེས་ཚིགས་སུ་བཅད་པ་སྨྲས་པ་༑ ༼༡༨ཨ༡༽ བསམ་པ་ནང་ན་ཡོད་པ་ཀུན་༑༑་ཕྱི་རོལ་ནས་ནི་ཉེ་བར་དམིགས་༑༑ སྐད་མདོག་དབང་པོའི་རྣམ་པ་དག་༑༑་རྣམ་པར་སྤ་བར་མི་ནུས་སོ་༑༑
བྲམ་ཟེའི་ཁྱེའུ་དག་གོར་མ་ཆག་པར་ཅི་ཞིག་ཉེས་སོ་༑༑
དེ་དག་གིས་སྐབས་དེ་རྒྱས་པར་བརྗོད་པ་དང་དེས ༼༢༽ སྨྲས་པ་༑་བྲམ་ཟེའི་ཁྱེའུ་དག་དེ་དེ་བཞིན་ཏེ་༑ཇི་ལྟར་བྲམ་ཟེའི་ཁྱེའུ་དེ་དག་གསང་ཚིག་གི་གཞི་དེ་དག་ཀློག་པ་བཞིན་དུ་དེ་དག་བཀླག་པར་བྱ་བ་ཡིན་མོད་ཀྱི་༑་ཁོ་བོས་རིག་བྱེད་རིང་པོ་རིང་པོ་གང་དག་ཡིན་པ་དེ་དག་ནི་ཐུང་ངུར་རྣམ་པར་བཞག་གོ་༑རིག་ཁྱེད་ཐུང ༼༣༽ དུ་ཐུང་ངུ་གང་དག་ཡིན་པ་དེ་དག་ནི་རིང་པོར་རྣམ་པར་བཞག་སྟེ་༑་ཚིག་དང་ཡི་གེ་ཕྲི་ཞིང་དོན་དང་ངེས་པའི་ཚིག་ཏུ་རྣམ་པར་བཞག་གོ་༑༑བྲམ་ཟེའི་ཁྱེའུ་པང་ནས་སྐྱེས་ཀྱི་བྲམ་ཟེའི་ཁྱེའུ་རྣམས་ཀྱང་སྤ་གོང་ཞིང་མི་དགའ་བ་དང་མི་འཇིགས་པ་མེད་པར་གྱུར་ཏེ་༑༑་བྲམ ༼༤༽ ཟེའི་ཁྱེའུ་པང་ནས་སྐྱེས་ག་ལ་བ་དེར་དོང་བ་དང་དེས་ཀྱང་ཐག་རིང་པོ་ཁོ་ན་ནས་མཐོང་ནས་སྨྲས་པ་༑་བྲམ་ཟེའི་ཁྱེའུ་དག་འདི་ལྟ་ཅི་ཉེས་༑་མཁན་པོ་ཅང་མ་ནོངས་སོ་༑༑
དེས་ཀྱང་ཚིགས་སུ་བཅད་པ་སྨྲས་པ་༑ བསམ་པ་ནང་ན་ཡོད་པ་ཀུན་༑༑་ཕྱི་རོལ་ནས ༼༥༽ ནི་ཉེ་བར་དམིགས་༑༑ སྐད་མདོག་དབང་པོའི་རྣམ་པ་དག་༑༑་རྣམ་པར་སྦ་བར་མི་ནུས་སོ་༑༑
བྲམ་ཟེའི་ཁྱེའུ་དག་གོར་མ་ཆག་པར་ཅི་ཞིག་ཉེས་སོ་༑༑དེ་དག་གིས་སྐབས་དེ་རྒྱས་པར་བརྗོད་པ་དང་དེས་སྨྲས་པ་༑༑་བྲམ་ཟེའི་ཁྱེའུ་དག་དེ་དེ་བཞིན་ཏེ་༑༑ཇི་ལྟར ༼༦༽ བདག་ཅག་གསང་ཚིག་གི་གཞི་དེ་དག་ཀློག་པ་དེ་བཞིན་དུ་དེ་དག་བཀླག་པར་བྱ་བ་ཡིན་མོད་ཀྱི་༑་བྲམ་ཟེའི་ཁྱེའུ་དེ་ཤེས་རབ་ཅན་ཡིན་པས་དེས་རིག་བྱེད་རིང་པོ་རིང་པོ་གང་དག་ཡིན་པ་དེ་དག་ནི་ཐུང་ངུར་རྣམ་པར་བཞག་གོ་༑རིག་བྱེད་ཐུང་ངུ་ཐུང་ངུ་གང་དག་ཡིན ༼༧༽ པ་དེ་དག་ནི་རིང་པོར་རྣམ་པར་བཞག་སྟེ་༑་ཚིག་དང་ཡི་གེ་ཕྲི་ཞིང་དོན་དང་ངེས་པའི་ཚིག་ཏུ་རྣམ་པར་བཞག་གོ་༑དེ་གཉིས་གཅིག་གིས་གཅིག་ཐོས་མ་ཐག་ཁོ་ན་ར་མཐོང་འདོད་པར་གྱུར་ནས་བྲམ་ཟེའི་ཁྱེའུ་ཉེ་རྒྱལ་པའི་གན་དུ་སོང་སྙེ་ཕྱིན་ནས་སྨྲས་པ་༑་ཡབ་བདག ༼༡༨བ༡༽ གྲོང་ཤིང་ཐགས་ཅན་དུ་མཆི་འཚལ་ལོ་༑༑ཅི་ཞིག་གི་ཕྱིར་བྲམ་ཟེ་མདུན་ན་འདོན་གྲུ་འཛིན་ཅེས་བགྱི་བཞིག་མཆིས་པ་དེའི་བུ་བྲམ་ཟེའི་ཁྱེའུ་པང་ནས་སྐྱེས་ཞེས་བགྱི་བ་དེ་བལྟ་བའི་སླད་དུའོ་༑༑བུ་དེ་ཁྱོད་པས་ཆེས་ཤེས་རབ་ཅན་ཞིག་ཡིན་ནམ་ཅི་༑་ཡབ་དེ་ནི་བདག་པས ༼༢༽ ཆེས་ཤེས་རབ་ཅན་མ་ལགས་ཏེ་༑་འདི་ལྟར་དེ་ནི་ཆེས་ཕྱུག་པ་ལགས་སོ་༑༑
དེས་ཚིགས་སུ་བཅད་པ་སྨྲས་པ་༑ མི་གང་རིགས་ཀྱིས་རྒན་པ་དང་༑༑་ན་ཚོད་རྒན་དང་ནོར་གྱིས་རྒན་༑༑ དེ་ཀུན་ཐོས་པས་རྒན་པ་ཡི་༑༑་སྒོ་ན་དོན་ཀུན་གཉིས་བས་སྡོད་༑༑
བུ་གལ་ཏེ་དེ ༼༣༽ འོང་ན་ཐོས་པས་བགོ་བཤའ་བྱའི་བགྲོད་པར་ནི་མི་བྱའོ་༑༑བྲམ་ཟེའི་ཁྱེའུ་པང་ནས་སྐྱེས་ཀྱང་ཕའི་གན་དུ་སོང་སྟེ་ཕྱིན་ནས་སྨྲས་པ་༑་ཡབ་བདག་གྲོང་ན་ལ་དར་མཆི་འཚལ་ལོ་༑༑ཅི་ཞིག་གི་ཕྱིར་དེ་ན་བྲམ་ཟེ་སྐར་རྒྱལ་ཞེས་བགྱི་བཞིག་མཆིས་པ་དེའི་བུ་བྲམ་ཟེའི་ཁྱེའུ ༼༤༽ ཉེ་རྒྱལ་ཞེས་བགྱི་བ་དེ་བལྟ་བའི་སླད་དུ་མཆིའོ་༑༑བུ་དེ་ཁྱོད་པས་ཆེར་ཕྱུག་པ་ཞིག་ཡིན་ནམ་ཅི་༑་ཡབ་དེ་ནི་བདག་པས་ཆེས་ཕྱུག་པ་མ་ལགས་ཏེ་༑་འདི་ལྟར་དེ་ནི་ཆེས་ཤེས་རབ་ཅན་ལགས་སོ་༑༑
དེས་ཀྱང་ཚིགས་སུ་བཅད་པ་སྨྲས་པ་༑ མི་གང་རིགས་ཀྱིས་རྒན་པ ༼༥༽ དང་༑༑་ན་ཚོད་རྒན་དང་ཐོས་པས་རྒན་༑༑ དེ་ཀུན་ནོར་གྱིས་རྒན་པ་ཡི་༑༑་སྒོན་ཅི་བྱ་སྙམ་པ་སྡོད་༑༑
བུ་གལ་ཏེ་འོང་ན་ནོར་གྱིས་བགོ་བཤའ་བྱའི་བགྲོད་པར་ནི་མི་བྱའོ་༑༑ཇི་ཙམ་དུས་གཞན་ཞིག་ན་རྒྱལ་པོའི་ཁབ་ཏུ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས ༼༦༽ སྟོན་ལ་བབ་པོ་༑༑རྒྱལ་པོ་གཟུགས་ཅན་སྙིང་པོའི་ཀུན་དུ་སྤྱོད་པ་ནི་གང་གི་ཚེ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས་སྟོན་ལ་བབ་པ་དེའི་ཚེ་ན་བདག་ཉིད་ཀྱིས་ཉམས་སུ་མྱོང་བར་བྱེད་པའམ་༑༑་ཡང་ན་གཞོན་ནུ་མ་སྐྱེས་དགྲ་གཏོང་བར་བྱེད་དོ་༑༑ཅི་ཙམ ༼༧༽ དུས་གཞན་ཞིག་ན་རྒྱལ་པོ་གཟུགས་ཅན་སྙིང་པ་ལ་བྱ་བ་ཆུང་ཞིག་བྱུང་ནས་དེས་གཞོན་ནུ་མ་སྐྱེས་དགྲ་ལ་སྨྲས་པ་༑༑བུ་སོང་ལ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས་སྟོན་ཉམས་སུ་མྱོང་བར་གྱིས་ཤིག་༑
བྲམ་ཟེ་གྲུ་འཛིན་གྱིས་རྒྱལ་པོ་གཟུགས་ཅན་སྙིང་པོས་༑༑ ༼༡༩ཨ༡༽ གཞོན་ནུ་མ་སྐྱེས་དགྲ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས་སྟོན་ཉམས་སུ་མྱོང་བར་བྱེད་དུ་བཏང་བ་༑་ཐོས་ནས་དེས་བསམས་པ་༑གཞོན་ནུ་མ་སྐྱེས་དགྲ་འདི་ཕ་འདས་ནས་རྒྱལ་པོར་འགྱུར་ལ་༑་བྲམ་ཟེའི་ཁྱེའུ་པང་ནས་སྐྱེས་འདི ༼༢༽ ཡང་བདག་འདས་ནས་མདུན་ན་འདོན་དུ་འགྱུར་བས་༑་དེ་བསྟེན་ན་དུས་སུ་འབྲས་བུ་སྟེར་བར་འགྱུར་རོ་སྙམ་ནས་དེས་བྲམ་ཟེའི་ཁྱེའུ་པང་ནས་སྐྱེས་ལ་སྨྲས་པ་༑༑བུ་སོང་ལ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས་སྟོན་ཉམས་སུ་མྱོང་བར་གྱིས་ལ་དེ་ན ༼༣༽ སྟན་བཞི་པོ་རྒྱལ་པོའི་སྟན་དང་༑་མདུན་ན་འདོན་གྱི་སྟན་དང་༑་རྒོལ་བའི་སྟན་དང་༑་མཆོག་ཐོབ་པའི་སྟན་བཤམས་པར་ལས་ཁྱོད་ཀྱིས་རྒྱལ་པོའི་གདན་གཅིག་གུ་ཞོག་ལ་མདུན་ན་འདོན་གྱི་སྟན་ལ་འདུག་ཤིག་༑དེ་དེར་སོང་ནས་རྒྱལ་པོའི་སྟན་གཅིག་པུ ༼༤༽ བཞག་སྟེ་མདུན་ན་འདོན་གྱི་སྟན་ལ་འདུག་གོ་༑༑བྲམ་ཟེ་སྐར་རྒྱལ་གྱིས་ཀྱང་རྒྱལ་པོ་གཟུགས་ཅན་སྙིང་པོས་གཞོན་ནུ་མ་སྐྱེས་དགྲ་ཀླུའི་རྒྱལ་པོ་རི་པོ་དང་༑་ཡིད་འོང་གཉིས་ཀྱི་དུས་སྟོན་ཉམས་སུ་མྱོང་བར་བྱེད་དུ་བཏང་པ་ཐོས་ནས་དེས་ཀྱང་བྲམ་ཟེའི་ཁྱེའུ་ཉེ་རྒྱལ ༼༥༽ ལ་སྨྲས་པ་༑༑བུ་སོང་ལ་ཀླུའི་རྒྱལ་པོ་རི་བོ་དང་༑་ཡིད་འོང་གཉིས་ཀྱི་དུས་སྟེན་ཉམས་སུ་མྱོང་བར་གྱིས་ལ་༑༑དེ་ན་ལྟན་བཞི་པོ་རྒྱལ་པོའི་གདན་དང་༑་མདུན་ན་འདོན་གྱི་སྟན་དང་༑་རྒོལ་བའི་སྟན་དང་༑་མཆོག་ཐོབ་པའི་སྟན་བཤམས་པ་ལས་ཁྱོད ༼༦༽ ཀྱིས་རྒྱལ་པོའི་གདན་དང་༑་མདུན་ན་འདོན་གྱི་སྟན་ཞོག་ལ་མཆོག་ཐོབ་པའི་སྟན་ལ་དབྱི་གུ་དང་རིལ་བཞོག་སྟེ་རྒོལ་བའི་སྟན་ལ་འདུག་ཤིག་༑་ཇི་ཙ་མན་ཉི་མ་འཆར་བ་ནས་ཇི་ཙམ་ན་ནུབ་པར་འགྱུར་བ་དེའི་བར་དུ་ཁྱོད་དང་འདྲ་པའི་རྒོལ་བ་གཞན་མེད་དོ་༑༑དེ་ཡང ༼༧༽ སོང་སྟེ་རྒྱལ་པོའི་སྟན་དང་༑་མདུན་ན་འདོན་གྱི་སྟན་བཞག་སྟེ་༑་མཆོག་ཐོབ་པའི་སྟན་ལ་དབྱི་གུ་དང་རིལ་བ་བཞག་སྟོ་རྒོལ་བའི་སྟན་ལ་འདུག་གོ་༑༑རོལ་མོའི་སྒྲ་དག་བྱུང་བ་ན་གར་མཁན་དག་གིས་ཏོ་ཊ་ཀའི་རྒྱུད་དུ་གླུ་བླངས་པ་དང་༑་མི་དག་གིས་བྲོ་བརྡུང་བ་དང ༼༡༩བ༡༽ གླུ་བླང་བར་བརྩམས་པ་དང་བྲམ་ཟེའི་ཁྱེའུ་དེ་གཉིས་དབང་པོ་དག་ཕྱིར་བླན་ཏེ་༑་འཁོད་པ་སྐྱེ་བོ་ཕལ་པོ་ཆེའི་ཚོགས་ཀྱིས་མཐོང་ནས་དེ་དག་གིས་སྨྲས་པ་༑བྲམ་ཟེའི་ཁྱེའུ་འདི་གཉིས་ཡང་ན་ནི་བླུན་པོ་གཉིས་ཤིག་གོ་༑་ཡང་ན་ནི་ཤེས་པས་མི་འཁྲུག་པ་གཉིས་ཤིག་གོ་༑ ༼༢༽ རོལ་མོའི་སྒྲ་དག་ཞི་ཞིང་མི་དག་གིས་བྲོ་བརྡུང་ཞིང་གླུ་བླངས་ཏེ་དོང་བ་དང་༑་བྲམ་ཟེའི་ཁྱེའུ་པང་ནས་སྐྱེས་ཀྱིས་བྲམ་ཟེའི་ཁྱེའུ་ཉེ་རྒྱལ་ལ་སྨྲས་པ་༑༑ཇི་ལྟར་ཁྱོད་ལ་བྲོ་ལེགས་པར་བརྡུངས་པ་དང་༑་གླུ་ལེགས་པར་བླངས་བ་དང་༑་རོལ་མོའི་སྒྲ་ལེགས་པར་བསྒྲགས ༼༣༽ པར་སྣང་ངམ་༑དེས་སྨྲས་པ་༑་གང་གིས་མཐོང་བའམ་༑་ཐོས་པ་ལ་སྣང་ངོ་༑༑དེས་སྨྲས་པ་༑་དབང་པོ་ནང་དུ་བསྡུས་པ་དག་གིས་མ་མཐོང་བ་ནི་བདེན་ན་ཇི་ལྟར་མ་ཐོས་༑
དེས་ཚིགས་སུ་བཅད་པ་སྨྲས་པ་༑ ཤི་ལྤགས་ཤི་བའི་རྒྱུས་པ་དང་༑༑་འཆིར་འགྱུར ༼༤༽ བཞད་གད་འཇོ་སྒེག་གི་༑༑ འཆི་བའི་སྐྱེ་བོ་འདུས་པ་ལ་༑༑་མཁས་པ་སུ་ཞིག་བག་མེད་བྱེད་༑༑
དེས་སྨྲས་པ་༑་ཁྱོད་ཉེ་རྒྱལ་ཡིན་ནམ་༑་ཁོ་བོ་སྐྱེ་བོ་དག་གིས་དེ་ལྟར་ཤེས་སོ་༑༑བྲམ་ཟེའི་ཁྱེའུ་ཉེ་རྒྱལ་གྱིས་ཀྱང་བྲམ་ཟེའི་ཁྱེའུ་པང་ནས་སྐྱེས་ལ་སྨྲས་པ་༑་ཇི་ལྟར ༼༥༽ ཁྱོད་ལ་ཡང་བྲོ་ལེགས་པར་བརྡུངས་པ་དང་༑་གླུ་ལེགས་པར་བླངས་པ་དང་༑་རོལ་མོའི་སྒྲ་ལེགས་པར་བསྒྲགས་པར་སྣང་དམ་༑དེས་ཀྱང་སྨྲས་པ་༑་གང་གིས་མཐོང་བའམ་༑་ཐོས་པ་ལ་སྣང་ངོ་༑༑དེས་སྨྲས་པ་༑་དབང་པོ་ནང་དུ་བསྡུས་པ་དག་གིས་མ ༼༦༽ མཐོང་བ་ནི་བདེན་ན་ཇི་ལྟར་མ་ཐོས་༑
དེས་ཀྱང་ཚིགས་སུ་བཅད་པ་སྨྲས་པ་༑ རྒྱན་རྣམས་ཐམས་ཅད་ཁུར་ཡིན་ཏེ་༑༑་གང་རྣམས་ཐམས་ཅད་མཐོ་འཚམ་པ་༑༑ གླུ་རྣམས་ཐམས་ཅད་ཀྱལ་པ་སྟེ་༑༑་གཟུགས་ཀུན་མི་རྟག་ཉིད་ཡིན་ནོ་༑༑
དེས་སྨྲས་པ་༑་ཁྱོད ༼༧༽ པང་ནས་སྐྱེས་ཡིན་ནམ་༑་ཁོ་བོ་སྐྱེ་བོ་དག་གིས་དེ་ལྟར་ཤེས་སོ་༑༑བྲམ་ཟེའི་ཁྱེའུ་ཉེ་རྒྱལ་གྱིས་བྲམ་ཟེའི་ཁྱེའུ་པང་ནས་སྐྱེས་ལ་སྨྲས་པ་༑་ཚུར་ཤོག་བདག་ཅག་ཡང་དག་པ་ཁོ་ནར་དད་པས་ཁྱི་མ་ནས་ཁྱིམ་མེད་པར་རབ་ཏུ་འབྱུང་ངོ་༑༑དེས་སྨྲས་པ་༑་བྲམ་ཟེའི་ཁྱེའུ ༼༢༠ཨ༡༽ གང་གི་དོན་དུ་མཆོད་སྦྱིན་སྦྱིན་པར་བྱེད་༑་སྦྱིན་སྲེག་སྲེག་བར་བྱེད་༑་དཀའ་ཐུབ་ཀྱིས་གདུང་བར་བྱེད་པའི་མདུན་ན་འདོན་དེ་བདག་གི་ལག་མཐིལ་དུ་འོངས་ཤིང་གླང་བོ་ཆེ་ས་འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་༑
དེས་ཚིགས་སུ ༼༢༽ བཅད་པ་སྨྲས་པ་༑ ལྗོན་ཤིང་རྡིབ་པར་གྱུར་པའི་ཚེ་༑༑་ཡལ་ག་འདབ་མས་ཅི་ཞིག་བྱེད་༑༑ དེ་བཞིན་སྐྱེས་བུ་འཆི་བའི་ཚེ་༑༑་ཡོངས་སུ་བཟུང་བས་ཅི་ཞིག་བྱེད་༑༑
ཚུར་ཤོག་བདག་ཅག་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང ༼༣༽ ངོ་༑༑དེས་སྨྲས་པ་༑་ཇེ་ཕ་མ་ལ་དྲི་བར་བྱའོ་༑༑བྲམ་ཟེའི་ཁྱེའུ་པང་ནས་སྐྱེས་ཕ་མ་གཉིས་ག་ལ་བདེར་སོང་སྟེ་ཕྱིན་ནས་སྨྲས་པ་༑་ཡབ་ཡུམ་མཁྱེན་པར་མཛོད་ཅིག་༑་བདག་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་༑བུ ༼༤༽ གང་གི་དོན་དུ་མཆོད་སྦྱིན་སྦྱིན་པར་བྱེད་༑་སྦྱིན་སྲེག་སྲེག་པར་བྱེད་༑་དཀའ་ཐུབ་ཀྱིས་གདུང་བར་བྱེད་པའི་མདུན་ན་འདོན་དེ་ཁྱོད་ཀྱི་ལག་མཐིལ་དུ་འོངས་ཤིང་གླང་པོ་ཆེས་འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་༑
དེས་ཚིགས་སུ་བཅད་པ་སྨྲས་པ་༑ ནགས ༼༥༽ ན་ཤིང་ཤུན་རྩྭ་གྱོན་ཞིང་༑༑་རྩ་བ་འབྲས་བུ་འཆའ་བ་དང་༑༑ རི་དགས་གདུག་པ་རྣམས་དང་ནི་༑༑་ལྷན་ཅིག་གནས་པ་མཆོག་ལགས་ཀྱི་༑༑ འཇིག་རྟེན་ཕ་རོལ་འཇིགས་བྱེད་པའི་༑༑ མཁས་པས་རྒྱལ་གྲིར་སླད་དུ་ནི་༑༑ གསོད་དང་བཅིང་དང་རྡག་པ་དག་༑༑ ༼༦༽ བགྱིད་པ་དེ་ལྟ་མ་ལགས་སོ་༑༑
དེ་གཉིས་ཀྱིས་སྨྲས་པ་༑་བུ་ཁྱོད་ངེད་ཀྱི་བུ་གཅིག་པ་སྡུག་པ་༑་ཡིད་བུ་འོང་བ་༑་བཟོད་པ་༑་མཐོང་ན་མི་མཐུན་པ་མེད་པ་ཡིན་པས་ཁྱོད་ཤི་བར་གྱུར་ན་ངེད་མི་འདོད་བཞིན་དུ་འབྲལ་གྲང་༑་གསོན་བཞིན་དུ་གཏང་བ་ལྟ་སྨོས་ཀྱང་ཅི་དགོས་༑ ༼༧༽ ཡབ་ཡུམ་གལ་ཏེ་གནང་ན་དེ་ལྟ་ན་ལེགས་༑་གལ་ཏེ་མི་གནང་ན་དེང་སླན་ཆད་བདག་འཚལ་མ་ཡང་མི་འཚལ་༑་ཕྱག་ལ་ཡང་མི་འཚལ་ལོ་༑༑བུ་གཞོན་ནུ་མི་གནང་གིས་ཇི་སྲིད་ངེད་གསོན་གྱི་བར་དུ་ཁྱོད་ངེད་ཀྱི་མིག་ལམ་ན་འདུག་ལ་བྱ་བ་གཞན་མས་མས་ཤིག་༑་དེ ༼༢༠བ༡༽ ནས་བྲམ་ཟེའི་ཁྱེའུ་པང་ནས་སྐྱེས་ཀྱིས་ཉི་མ་གཅིག་ཀྱང་ཟན་གཅད་པ་བྱས་སོ་༑༑གཉིས་དང་༑་གསུམ་ནས་དྲུག་གི་བར་དུ་ཡང་ཟན་གཅད་པ་བྱས་སོ་༑༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་བྲམ་ཟེའི་ཁྱེའུ་པང་ནས་སྐྱེས་ག་ལ་བ་དེར་དོང་སྟེ་ཕྱིན་ནས ༼༢༽ བྲམ་ཟེའི་ཁྱེའུ་པང་ནས་སྐྱེས་ལ་འདི་སྐད་ཅེས་སྨྲས་སོ་༑༑བུ་གཞོན་ནུ་ཤེས་པར་གྱིས་ཤིག་༑་ཁྱོད་ནི་ཤིན་ཏུ་གཞོན་པ་བདེ་བ་འདོད་པ་ཡིན་པས་ཁྱོད་ཀྱིས་སྡུག་བསྔལ་མི་ཤེས་ཏེ་༑ཚངས་པར་སྤྱོད་པ་སྤྱད་དཀའོ་༑༑་རབ་ཏུ་དབེན་པ་བྱ་དཀའོ་༑༑་གཅིག་པུ་ཉིད་ལ ༼༣༽ མངོན་པར་དགའ་བར་དཀའོ་༑༑་གནས་མལ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ་གནས་པར་མནགས་པར་དཀའོ་༑༑་གཅིག་པུ་དགོན་པར་གནས་པ་ཡང་སྡུག་བསྔལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་རི་དགས་གདུག་པ་དག་དང་ལྷན ༼༤༽ ཅིག་གནས་པར་བྱ་དགོས་སོ་༑༑ཁྱོད་ཀྱིས་ཇི་སྲིང་འཚོའི་བར་དུ་གཞན་གྱིས་བྱིན་པས་འཚོ་བར་བྱ་དགོས་སོ་༑༑ཁྱོད་ཀྱིས་ཇི་སྲིང་འཚོའི་བར་དུ་མིའི་འདོད་པ་དག་ལས་དབེན་པར་བྱ་དགོས་སོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་དགའ་བ་དང་རྩེད་མོ་དག་ལས་དབེན ༼༥༽ པར་བྱ་དགོས་སོ་༑༑བུ་གཞོན་ནུ་པང་ནས་སྐྱེས་ཚུར་ཤོག་འདི་ཉིད་དུ་འདུག་ལ་འདོད་པ་དག་ལ་ཡང་ཡོངས་སུ་སྤྱོད་ཅིག་༑་སྦྱིན་པ་དག་ཀྱང་བྱིན་ཅིག་༑་བསོད་ནམས་དག་ཀྱང་གྱིས་ཤིག་༑དེ་སྐད་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
བྲམ་ཟེའི ༼༦༽ ཁྱེའུ་པང་ནས་སྐྱེས་ཀྱི་ཕ་མ་གཉིས་ཀྱིས་བྲམ་ཟེའི་ཁྱེའུ་པང་ནས་སྐྱེས་ལ་ལན་གཉིས་ལན་གསུམ་གྱི་བར་དུ་འདི་སྐད་ཅེས་སྨྲས་སོ་༑༑
བུ་གཞོན་ནུ་ཤེས་པར་གྱིས་ཤིག་༑་ཁྱོད་ནི་ཤིན་ཏུ་གཞོན་པ་བདེ་བ་འདོད་པ་ཡིན་པས་ཁྱོད་ཀྱིས་སྡུག་བསྔལ་མི་ཤེས་ཏེ་༑༑ཚངས ༼༧༽ པར་སྤྱོད་པ་སྤྱད་དཀའོ་༑༑་རབ་ཏུ་དབེན་པ་བྱ་དཀའོ་༑༑་གཅིག་པུ་ཉིད་ལ་མངོན་པར་དགའ་བར་དཀའོ་༑༑་གནས་མལ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ་གནས་པ་ཁོང་དུ་ཆུད་པར་དཀའོ་༑༑་གཅིག་པུ་དགོན་པར་གནས་པ་སྡུགས་བསྔལ་ལོ་༑༑༼༢༡ཨ༡༽ ཁྱོད་ཀྱིས་ཇི་སྲིད་འཚོའི་བར་དུ་རི་དགས་གདུག་པ་དག་དང་༑་ལྷན་ཅིག་གནས་པར་བྱ་དགོས་སོ་༑༑ཁྱོད་ཀྱིས་ཇི་སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བྱ་དགོས་སོ་༑༑ཁྱོད་ཀྱིས་ཇི་སྲིད་འཚོའི་བ་འདུ་མིའི་འདོད་པ་དག་ལས་དབེན་པར ༼༢༽ བྱ་དགོས་སོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་དགའ་བ་དང་རྩེད་མོ་དག་ལས་དབེན་པར་བྱ་དགོས་སོ་༑༑བུ་གཞོན་ནུ་པང་ནས་སྐྱེས་ཚུར་ཤོག་ཁྱོད་འདི་ཉིད་དུ་འདུག་ལ་འདོད་བ་དག་ལ་ཡང་ཡོངས་སུ་སྤྱོད་ཅིག་༑་སྦྱིན་བདག་ཀྱང་བྱིན་ཅིག་༑་བསོད་ནམས ༼༣༽ དག་ཀྱང་གྱིས་ཤིག་༑དེ་སྐད་ལན་གཉིས་ལན་གསུམ་གྱི་བར་དུ་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་ཀྱིས་བྲམ་ཟེའི་ཁྱེའུ་པང་ནས་སྐྱེས་ཀྱི་ཉེ་དུ་རྣམས་ལ་བསྒོ་པ་༑་ཀྱེ་ཉེ་དུ་དག་ཚུར་ཤེག་བུ ༼༤༽ གཞོན་ནུ་པང་ནས་སྐྱེས་སློང་ཤིག་༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཉེ་དུ་དག་བྲམ་ཟེའི་ཁྱེ་བུ་པང་ནས་སྐྱེས་ག་ལ་བ་དེར་དོང་སྟེ་ཕྱིན་ནས་བྲམ་ཟེའི་ཁྱེའུ་པང་ནས་སྐྱེས་ལ་འདི་སྐད་ཅེས་སྨྲས་སོ་༑༑སྲས་གཞོན་ནུ་མཁྱེན་པར་མཛོད་ཅིག་༑་ཁྱོད་ནི་ཤིན་ཏུ་གཞོན་པ ༼༥༽ བདེ་བ་བཞེད་པ་ལགས་པས་ཁྱོད་ཀྱིས་སྡུག་བསྔལ་མི་མཁྱེན་ཏེ་༑ཚངས་པར་སྤྱོད་པ་སྦྱད་དཀའོ་༑༑་རབ་ཏུ་དབེན་པ་བགྱི་དཀའོ་༑༑་གཅིག་པུ་ཉིད་ལ་མངོན་པར་དགའ་བར་དཀའོ་༑༑་གནས་ལམ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ ༼༦༽ གནས་པ་ཁོང་དུ་ཆུད་པར་དཀའོ་༑༑་གཅིག་པུ་དགོན་པར་གནས་པ་སྡུག་བསྔལ་ལོ་༑༑ཁྱོད་ཀྱིས་ཇི་སྲིང་འཚོའི་བར་དུ་རི་དགས་གདུག་པ་དག་དང་༑་ལྷན་ཅིག་གནས་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བགྱི་འཚལ ༼༧༽ ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་འདོད་པ་དག་ལས་དབེན་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་དགའ་བ་དང་རྩེད་མོ་དག་ལས་དབེན་པར་བགྱི་འཚལ་ལོ་༑༑སྲས་གཞོན་ནུ་པང་ནས་སྐྱེས་ཚུར་སྤྱོན་ཁྱོད་འདི་ཉིད་དུ་བཞུགས་ལ་འདོད ༼༢༡བ༡༽ པ་དག་ལ་ཡང་ཡོངས་སུ་སྦྱོད་ཅིག་༑་སྦྱིན་པ་དག་ཀྱང་སྩོལ་ཅིག་༑་བསོད་ནམས་དག་ཀྱང་མཛོད་ཅིག་༑་དེ་སྐད་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
བྲམ་ཟེའི་ཁྱེའུ་པང་ནས་སྐྱེས་ཀྱི་ཉེ་དུ་དག་གིས་བྲམ་ཟེའི་ཁྱེའུ་པང་ནས་སྐྱེས་ལ་ལན་གཉིས་ལན ༼༢༽ གསུམ་གྱི་བར་དུ་འདི་སྐད་ཅེས་སྨྲས་སོ་༑༑སྲས་གཞོན་ནུ་མཁྱེན་པར་མཛོད་ཅིག་༑་ཁྱོད་ནི་ཤིན་ཏུ་གཞོན་པ་བདེ་བ་བཞད་པ་ལགས་པས་ཁྱོད་ཀྱིས་སྡུག་བསྔལ་མི་མཁྱེན་ཏེ་༑ཚངས་པར་སྤྱོད་པ་སྤྱད་དཀའོ་༑༑་རབ་ཏུ་དབེན་པར་བགྱི་དཀའོ་༑༑་གཅིག་པུ་ཉིད ༼༣༽ ལ་མངོན་པར་དགའ་བར་དཀའོ་༑༑་གནས་མལ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ་གནས་པ་ཁོང་དུ་ཆུད་པར་དཀའོ་༑༑་གཅིག་པུ་དགོན་པར་གནས་པ་སྡུག་བསྔལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་རི་དགས་གདུག་པ་དག་དང ༼༤༽ ལྷན་ཅིག་གནས་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་འདོད་པ་དག་ལས་དབེན་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིང་འཚོའི་བར་དུ་མིའི་དགའ་བ་དང་༑ ༼༥༽ རྩེད་མོ་དག་ལས་དབེན་པར་གྱི་འཚལ་ལོ་༑༑སྲས་གཞོན་ནུ་པང་ནས་སྐྱེས་ཚུར་སྤྱོན་ཁྱོད་འདི་ཉིད་དུ་བཞུགས་ལ་འདོད་པ་དག་ལ་ཡང་ཡོངས་སུ་སྤྱོད་ཅིག་༑་སྦྱིན་པ་དག་ཀྱང་སྩོལ་ཅིག་༑་བསོད་ནམས་དག་ཀྱང་མཛོད་ཅིག་༑་དེ་སྐད་ལན་གཉིས་ལན་གསུམ ༼༦༽ གྱི་བར་དུ་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་ཀྱིས་བྲམ་ཟེའི་ཁྱེའུ་པང་ནས་སྐྱེས་ཀྱི་ནེའུ་ལྡངས་རྣམས་ལ་བསྒོ་བ་༑་ཀྱེ་གཞོན་ནུ་དག་ཚུར་ཤེག་བུ་གཞོན་ནུ་པང་ནས་སྐྱེས་སློང་ཤིག་༑
དེ་ནས་བྲམ ༼༧༽ ཟེའི་ཁྱེའུ་པང་ནས་སྐྱེས་ཀྱི་ནེའུ་ལྡངས་དག་བྲམ་ཟེའི་ཁྱེའུ་པང་ནས་སྐྱེས་ག་ལ་པ་དེར་དོང་སྟེ་ཕྱིན་ནས་བྲམ་ཟེའི་ཁྱེའུ་པང་ནས་སྐྱེས་ལ་འདི་སྐད་ཅིག་སྨྲས་སོ་༑༑སྲས་ཞི་བ་གཞོན་ནུ་མཁྱེན་པར་མཛོད་ཅིག་༑་ཁྱོད་ནི་ཤིན་ཏུ་གཞོན་པ་བདེ་བ་བཞེད་པ་ལགས་པས་ཁྱོད་ཀྱིས་སྡུག་༑ ༼༢༢ཨ༡༽ བསྔལ་མི་མཁྱེན་ཏེ་༑ཚངས་པར་སྤྱོད་བ་སྤྱད་དཀའོ་༑༑་རབ་ཏུ་དཔེན་པར་བགྱི་དཀའོ་༑༑་གཅིག་པུ་ཉིད་ལ་མངོན་པར་དགའ་བར་དཀའོ་༑༑་གནས་མལ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ་གནས་པ་ཁོང་དུ་ཆུད་པར་དཀའོ་༑ ༼༢༽ ༑་གཅིག་པུ་དགོན་པར་གནས་པ་སྡུག་བསྔལ་ལོ་༑༑ཁྱོད་ཀྱིས་ཇི་སྲིང་འཚོའི་བར་དུ་རི་དགས་གདུག་པ་དག་དང་ལྷན་ཅིག་གནས་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར ༼༣༽ དུ་མིའི་འདོད་པ་དག་ལས་དབེན་པར་བགྱི་འཚལ་ལོ་༑༑ཁྱོད་ཀྱིས་ཇི་སྲིང་འཚོའི་བར་དུ་མིའི་དགའ་བ་དང་རྩེད་མོ་དག་ལས་དབེན་པར་བགྱི་འཚལ་ལོ་༑༑སྲས་གཞོན་ནུ་པང་ནས་སྐྱེས་ཚུར་སྤྱོན་ཁྱོད་འདི་ཉིད་དུ་བཞུགས་ལ་འདོད་པ་དག་ལ་ཡང་ཡོངས་སུ་སྤྱོད་ཅིག ༼༤༽ སྦྱིན་པ་དག་ཀྱང་སྩོལ་ཅིག་༑་བསོད་ནམས་དག་ཀྱང་མཛོད་ཅིག་༑་དེ་སྐད་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
བྲམ་ཟེའི་ཁྱེའུ་པང་ནས་སྐྱེས་ཀྱི་ནིའུ་ལྡངས་རྣམས་ཀྱིས་བྲམ་ཟེའི་ཁྱེའུ་པང་ནས་སྐྱེས་ལ་ལན་གཉིས་ལན་གསུམ་གྱི་བར་དུ་འདི་སྐད་ཅེས ༼༥༽ སྨྲས་སོ་༑༑སྲས་གཞོན་ནུ་མཁྱེན་པར་མཛོད་ཅིག་༑་ཁྱོད་ནི་ཤིན་ཏུ་གཞོན་པ་བདེ་བཞེད་པ་ལགས་པས་ཁྱོད་ཀྱིས་སྡུག་བསྔལ་མ་མཁྱེན་ཏེ་༑ཚངས་པར་སྤྱོད་པ་སྤྱད་དཀའོ་༑༑་རབ་ཏུ་དབེན་པར་བགྱི་དཀའོ་༑༑་གཅིག་པུ་ཉིད་ལ་མངོན་པར་དགའ་བར་དཀའོ་༑༑་གནས ༼༦༽ མལ་དགོན་པ་ནགས་ཁྲོད་དང་༑་རི་དྲུང་དང་༑་བས་མཐའ་དག་ཏུ་གནས་པ་ཁོང་དུ་ཆུད་པར་དཀའོ་༑༑་གཅིག་པུ་དགོན་པར་གནས་པ་སྡུག་བསྔལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་རི་དགས་གདུག་པ་དག་དང་ལྷན་ཅིག་གནས་པར་བགྱི་འཚལ་ལོ་༑༑ཁྱོད་ཀྱིས་ཇི ༼༧༽ སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བགྱི་འཚལ་ལོ་༑༑ཁྱོད་ཀྱིས་ཇི་སྲིད་འཚོའི་བར་དུ་མིའི་འདོད་པ་དག་ལས་དབེན་པར་བགྱི་འཚལ་ལོ་༑་ཁྱོད་ཀྱིས་ཇི་སྲིད་འཚོའི་བར་དུ་མིའི་དགའ་བ་དང་རྩེད་མོ་དག་ལས་དབེན་པར་བགྱི་འཚལ་ལོ་༑༑སྲས་གཞུན་ནོ་པང ༼༢༢བ༡༽ ནས་སྐྱེས་ཚུར་སྤྱོད་ཁྱོད་འདི་ཉིད་དུ་བཞུགས་ལ་འདོད་པ་དག་ལ་ཡང་ཡོངས་སུ་སྤྱོད་ཅིག་༑་སྦྱིན་པ་དག་ཀྱང་སྩོལ་ཅིག་༑་བསོད་ནམས་དག་ཀྱང་མཛོད་ཅིག་༑་དེ་སྐད་ལན་གཉིས་ལན་གསུམ་གྱི་བར་དུ་སྨྲས་ཀྱང་བྲམ་ཟེའི་ཁྱེའུ་པང་ནས་སྐྱེས་ཅང་མི་སྨྲའོ་༑༑
དེ་ནས་བྲམ་ཟེའི ༼༢༽ ཁྱེའུ་པང་ནས་སྐྱེས་ཀྱི་ནེའུ་ལྡངས་རྣམས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་ག་ལ་བ་དེར་དོང་སྟེ་ཕྱིན་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་ལ་འདི་སྐད་ཅེས་སྨྲས་སོ་༑༑ཡབ་ཡུམ་དག་མཁྱེན་པར་མཛོད་ཅིག་༑་ཞི་བ་གཞོན་ནུ་པང་ནས་སྐྱེས་གུམ ༼༣༽ པས་ཅི་ཞིག་བགྱི་རབ་ཏུ་འབྱུང་བ་ནི་མཁས་པས་བསྡགས་པ་ལགས་པས་གལ་ཏེ་རབ་ཏུ་བྱུང་ནས་མངོན་པར་དགའ་བར་གྱུར་ན་ཡང་དེ་གསོན་པོ་ཉིད་དུ་གཟིགས་པར་འགྱུར་ལ་༑་མངོན་པར་དགའ་བར་མ་གྱུར་ན་ཡང་དྲང་སྲོང་དག་ནི་སླར་ལྡོག་པ་ལགས་པས་བུའི་གནས་ཕ ༼༤༽ མ་གཉིས་ལས་མ་གཏོགས་པ་གཞན་སུ་ཞིག་མཆིས་པར་འགྱུར་གྱིས་རབ་ཏུ་བྱུང་ན་ལེགས་སོ་༑༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཀྱི་ཕ་མ་གཉིས་ཀྱིས་བྲམ་ཟེའི་ཁྱེའུ་པང་ནས་སྐྱེས་ལ་འདི་སྐད་ཅེས་སྨྲས་སོ་༑༑བུ་གཞོན་ནུ་པང་ནས་སྐྱེས་ཁྱོད་ལ་རབ་ཏུ་འབྱུང་བ ༼༥༽ ལེགས་པ་བྱེད་པ་ཡིན་ལ་༑་ཁྱིམ་ན་གནས་པ་ལེགས་པ་བྱེད་པ་མ་ཡིན་ནམ་༑་ཡབ་ཡུམ་བདག་ལ་རབ་ཏུ་འབྱུང་བ་ལེགས་པ་བགྱིད་པ་ལགས་ལ་༑་ཁྱིམ་ན་གནས་པ་ལེགས་པ་བགྱིད་པ་མ་ལགས་སོ་༑༑བུ་གཞོན་ནུ་པང་ནས་སྐྱེས་འོ་ན་ད་དེའི་དུས་ལ་བབ་པར ༼༦༽ ཤེས་པར་གྱིས་ཤིག་༑
དེ་ནས་བྲམ་ཟེའི་ཁྱེའུ་པང་ནས་སྐྱེས་ཕ་མ་གཉིས་ཀྱིས་གཞང་ནས་འབྲས་ཁུའི་རིམ་གྱིས་ལུས་ཀྱི་མཐུ་དང་༑་སྟོབས་དང་༑་བརྩོན་འགྲུས་བསྐྱེད་དེ་༑་གྲོང་ཤིང་ཐགས་ཅན་ནས་ཕྱིར་བྱུང་ནས་༑་གྲོང་ན་ལ་ད་ག་ལ་བ་དེར་འཕགས་སོ་༑ ༼༧༽ ༑་བྲམ་ཟེའི་ཁྱེའུ་ཉེ་རྒྱལ་དབེན་པ་ལ་དགའ་བས་གནས་མ་ལ་དགོན་པར་སོང་སྟེ་༑་བྲམ་ཟེའི་ཁྱེའུ་ལྔ་བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་གོ་༑༑བྲམ་ཟེའི་ཁྱེའུ་པང་ནས་སྐྱེས་མཐར་གྱིས་གྲོང་ན་ལ་དར་ཕྱིན་ནས་བྲམ་ཟེའི་ཁྱེའུ་ཉེ་རྒྱལ་གྱི་ཕ་མ་གཉིས་པ་སྨྲས ༼༢༣ཨ༡༽ པ་༑་ཡབ་ཡུམ་བྲམ་ཟེའི་ཁྱེའུ་ཉེ་རྒྱལ་གར་མཆིས་༑དེ་གཉིས་ཀྱིས་སྨྲས་པ་༑་བྲམ་ཟེའི་ཁྱེའུ་ཉེ་རྒྱལ་དབེན་པ་ལ་དགའ་བས་གནས་མལ་དགོན་པར་སོང་སྟེ་༑་བྲམ་ཟེའི་ཁྱེའུ་ལྔ་བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུག་གོ་༑༑༼༢༽ བྲམ་ཟེའུ་ཁྱེའུ་པང་ནས་སྐྱེས་བྲམ་ཟེའི་ཁྱེའུ་ཉེ་རྒྱལ་ག་ལ་བ་དེར་སོང་སྟེ་ཕྱིན་ནས་སྨྲས་པ་༑་ཉེ་རྒྱལ་ཚུར་ཤོག་བདག་ཅག་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་༑༑དེས་སྨྲས་པ་༑་ཁྱོད་ཕ་མ་གཉིས་ཀྱིས་གནང་ངམ་༑་གནང་ངོ་༑༑༼༣༽ དེས་སྨྲས་པ་༑་བྲམ་ཟེའི་ཁྱེའུ་ཁོ་བོས་ཕ་མ་གཉིས་ལ་དྲིས་ཏེ་འོང་གི་བར་དུ་རེ་ཞིག་སྡོད་ཅིག་༑དེས་སྨྲས་པ་༑་ཉེ་རྒྱལ་ཁོ་བོ་ནི་དུས་དེ་སྲིད་ཀྱིས་ཕ་མས་གནང་ན་ཁྱོད་ད་ཇི་སྲིད་ཀྱིས་གནང་བར་འགྱུར་༑དེས་སྨྲས་པ་༑་བྲམ་ཟེའི་ཁྱེའུ་ཁོ་བོ་ད་ཁོ་ན་གནང་བར ༼༤༽ བྱས་ཏེ་འོང་ངོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་ཕ་མ་གཉིས་ག་ལ་བ་དེར་སོང་སྟེ་ཕྱིན་ནས་ཕ་མ་གཉིས་ལ་འདི་སྐད་ཅེས་སྨྲས་སོ་༑༑ཡབ་ཡུམ་མཁྱེན་བར་མཛོད་ཅིག་༑་བདག་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་༑༑དེ་གཉིས ༼༥༽ ཀྱིས་སྨྲས་པ་༑་བུ་ཁྱོད་ལ་རབ་ཏུ་འབྱུང་བ་ལེགས་པ་བྱེད་པ་ཡིན་ནམ་༑ཡབ་ཡུམ་བདག་ལ་རབ་ཏུ་འབྱུང་བ་ལེགས་པ་བགྱིད་པ་ལགས་སོ་༑༑བུ་འོ་ན་སོང་ལ་རབ་ཏུ་བྱུང་ཤིག་༑
དེ་ནས་བྲམ་ཟེའི་ཁྱེའུ་ཉེ་རྒྱལ་བྲམ་ཟེའི་ཁྱེའུ་པང་ནས་སྐྱེས་ཀྱི་གན་དུ་སོང་སྟེ་སྨྲས ༼༦༽ པ་༑པང་ནས་སྐྱེས་ཚུར་ཤོག་བདག་ཅག་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་༑༑དེས་སྨྲས་པ་༑་བྲམ་ཟེའི་ཁྱེའུ་ཁྱོད་ཕ་མ་གཉིས་ཀྱིས་གནང་ངམ་༑་གནང་ངོ་༑༑ཉེ་རྒྱལ་ཁོ་བོ་ནི་དུས་དེ་སྲིད་ཀྱིས་ཕ་མ་གཉིས་ཀྱིས་གནང་ན་ཁྱོད་ཕ་མ ༼༧༽ གཉིས་ཀྱིས་མྱུར་དུ་གནང་བའི་སྦྱོར་བ་གང་ཡིན་༑འདི་ལྟར་ཁྱོད་ནི་འཆིང་བ་དམ་པ་དང་༑་འཆིང་བ་བརྟན་པ་དང་༑་འཆིང་བ་མ་རུལ་བ་དང་༑་གགས་ཤིང་སྦོམ་པ་ཡིན་གྱི་༑་ཁོ་བོ་ནི་འཆིང་བ་སྟོབས་མེད་པ་དང་༑་འཆིང་བ་སྟོབས་ཆུང་བ་དང་༑་འཆིང་བ་རུལ ༼༢༣བ༡༽ བ་དང་༑་གགས་ཤིང་ཕྲ་བ་ཡིན་ནོ་༑༑འདི་ལྟར་ཚེ་དང་ལྡན་པ་ཤཱ་རིའི་བུ་ནི་ཚེ་རབས་ལྔ་བརྒྱར་རབ་ཏུ་བྱུང་བར་གྱུར་ཅིང་འདི་ལྟར་ཚེ་དང་ལྡན་པ་ཤཱ་རིའི་བུས་སྨོན་ལམ་འདི་སྐད་ཅེས་༑
ཧ་ཅང་ཕྱུག་པའི་ཁྱིམ་དང་ནི་༑་དབུལ་པོའི་ཁྱིམ་དུ་མི་སྐྱེ་བར་༑༑ བར་མའི་ཁྱིམ་དུ ༼༢༽ སྐྱེ་འགྱུར་ཞིང་༑༑་རྟག་ཏུ་རབ་བྱུང་མང་བར་ཤོག་༑ ཅེས་བཏབ་པའི་ཕྱིར་རོ་༑༑
བྲམ་ཟེའི་ཁྱེའུ་པང་ནས་སྐྱེས་ཀྱིས་བྲམ་ཟེའི་ཁྱེའུ་ཉེ་རྒྱལ་ལ་སྨྲས་པ་༑་བྲམ་ཟེའི་ཁྱེའུ་བདག་ཅག་ནི་བྲམ་ཟེ་རབ་ཏུ་གྲགས་པ་དག་ཡིན་པས་བདག་ཅག་གང་ཡང་རུང་བ་རབ་ཏུ་འབྱུང་བར ༼༣༽ མི་ནུས་ཀྱིས་༑་འདི་ལྟར་ལེགས་པར་བརྟག་པར་བྱ་སྟེ་རབ་ཏུ་འབྱུང་བར་བྱའོ་ཞེས་དེ་གཉིས་མཐར་གྱིས་རྒྱལ་པོའི་ཁབ་ཏུ་ཕྱིན་ཏོ་༑༑
དེའི་ཚེ་ན་རྫོགས་བྱེད་ལ་སོགས་པ་སྟོན་པ་དྲུག་པོ་ཐམས་ཅད་མཁྱེན་པ་མ་ཡིན་པར་ཐམས་ཅད་མཁྱེན་པར་མངོན་པའི་ང་རྒྱལ་ཅན ༼༤༽ འདི་ལྟ་སྟེ་༑་འདྲོ་བ་སྐྱོང་གི་བུ་རྫོགས་བྱེད་དང་༑་གནག་ལྷས་ཀྱི་བུ་ཀུན་དུ་རྒྱུ་དང་༑་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང་༑་མི་ཕམ་སྐྲའི་ལ་བ་ཅན་དང་༑་ཀ་ཏྱའི་བུ་ནོག་ཅན་དང་༑་གཉེན་གྱི་བུ་གཅེར་བུ་དག་རྒྱལ་པོའི་ཁབ་ན་ཉེ་བར་རྟེན་ཅིང་གནས་སོ་༑༑
༼༥༽དེ་ནས་བྲམ་ཟེའི་ཁྱེའུ་ཉེ་རྒྱལ་དང་༑་པང་ནས་སྐྱེས་གཉིས་འདྲོབ་སྐྱོང་གི་བུ་རྫོགས་བྱེད་ག་ལ་བ་དེར་དོང་སྟེ་ཕྱིན་ནས་འདྲོབ་སྐྱོང་གི་བུ་རྫོགས་བྱེད་ལ་འདི་སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑་སློབ་མ་ལ་གདམས་པ་ནི་གང་ཡི་༑ ༼༦༽ ཚངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑་རྫོགས་བྱེད་ཀྱིས་སྨྲས་པ་༑བྲམ་ཟེའི་ཁྱེའུ་དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ་༑་སྦྱིན་པ་མེད་དོ་༑༑མཆོད་སྦྱིན་མེད་དོ་༑༑་སྦྱིན་སྲེག་མེད་དོ་༑༑་ལེགས་པར་སྤྱད་པ་མེད་དོ་༑༑་ཉེས་པར ༼༧༽ སྦྱད་པ་མེད་དོ་༑༑་ལེགས་པར་སྤྱད་པ་དང་ཉེས་པར་སྤྱད་པའི་ལས་རྣམས་ཀྱི་འབྲས་བུ་དང་རྣམ་པར་སྨིན་པ་མེད་དོ་༑༑་འཇིག་རྟེན་འདི་མེད་དོ་༑༑་འཇིག་རྟེན་ཕ་རོལ་མེད་དོ་༑༑་མ་མེད་དོ་༑༑་ཕ་མེད་དོ་༑༑་སེམས་ཅན་རྫུས་ཏེ་སྐྱེ་བ་མེད་དོ་༑༑འཇིག་རྟེན་ན་དགྲ་བཅོམ་པ ༼༢༤ཨ༡༽ ཡང་དག་པར་སོང་བ་ཡང་དག་པར་ཞུགས་པ་གང་དག་ཚེ་འདི་ཉིད་ལ་རང་གི་མངོན་པར་ཤེས་པས་འཇིག་རྟེན་འདི་དང་འཇིག་རྟེན་ཕ་རོལ་མངོན་སུམ་དུ་བྱས་ནས་བསྒྲུབས་ཏེ་བདག་ཅག་ནི་སྐྱེ་བཟད་དོ་༑༑ཚངས་པར་སྤྱད་པ་བསྟེན་ཏོ་༑༑་བྱ་བ་བྱས་སོ་༑ ༼༢༽ ༑་སྲིད་པ་འདི་ལས་གཞན་མི་ཤེས་སོ་ཞེས་གོ་བར་བྱེད་པ་དག་མེད་དོ་༑༑་སྲོག་ནི་འདི་ཉིད་ལ་འཚོ་ཞིང་དེ་ཕྱིས་ཆད་པར་འགྱུར་༑་ཞིག་པར་འགྱུར་ཏེ་ཤི་བའི་འོག་ཏུ་མི་འབྱུང་ངོ་༑༑སྐྱེས་བུའི་ལུས་ནི་འབྱུང་བ་ཆེན་པོ་བཞི་ལས་གྱུར་པ་ཡིན་ཏེ་༑་དེ་ནི་གང་གི་ཚེ་དུས ༼༣༽ བྱེད་པ་ན་དེའི་སའི་ལུས་ནི་སའི་བག་ལ་ཞ་༑་ཆུའི་ལུས་ནི་ཆུའི་༑་མེའི་ལུས་ནི་མེའི་༑་རླུང་གི་ལུས་ནི་རླུང་གི་བག་ལ་ཞ་བར་འགྱུར་རོ་༑༑་དབང་པོ་རྣམས་ནི་ནམ་མཁའི་རྗེས་སུ་འགྲོ་བར་འགྱུར་རོ་༑༑སྐྱེས་བུའི་རོ་ནི་ཁྲི་དང་ལྔའི་མི་དག་གིས་ཁྱེར་ཏེ་དུར་ཁྲོད་དུ ༼༤༽ འགྲོ་ཞིང་བསྲེགས་ཕན་ཆང་མི་མངོན་པར་འགྱུར་རོ་༑༑་བསྲེག་བྱ་དག་ནི་ཐལ་བར་འགྱུར་རོ་༑༑་རུས་པ་དག་ནི་ཐི་བའི་མདོག་འདྲ་བར་གནས་སོ་༑༑འདི་ལྟར་རྨོངས་པས་ཉེ་བར་བསྟེན་པ་ནི་སྦྱིན་ལ་༑་མཁས་པས་ཉེ་བར་བསྟེན་པ་ནི་ལེན་ཏོ་༑༑དེ་ལ་གང་དག་ཡོད ༼༥༽ པར་སྨྲ་བ་དེ་དག་ཐམས་ཅད་ནི་གསོབ་གསོག་བརྫུན་དུ་གདོལ་པ་དག་ཡིན་ནོ་༑༑འདི་ལྟར་བྱིས་པ་དང་མཁས་པ་དེ་གཉིས་ནི་ཕྱིས་ཆད་པར་འགྱུར་༑་ཞིག་པར་འགྱུར་ཏེ་ཤི་བའི་འོག་ཏུ་མི་འབྱུང་ངོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་༑་བང་ནས་སྐྱེས་གཉིས་འདི་སྙམ ༼༦༽ དུ་སེམས་ཏེ་༑་སྟོན་པ་ཤེས་ལྡན་འདི་ནི་ལ་མ་གོལ་བར་ཞུགས་པ་༑་ལམ་ངན་པ་ལགས་པར་སྒྲུབ་པ་ཡིན་ཏེ་༑་ལམ་འཇིགས་པ་དང་བཅས་པ་ཇི་ལྟ་བ་བཞིན་དུ་མཁས་པ་རྣམས་ཀྱིས་སྤྲང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ་བཅད་པ་སྨྲས་སོ་༑
བློ་ངན་ལོག ༼༧༽ བར་སྟོན་བྱེད་པ་༑༑ དམན་པ་སྟོན་པར་གྲགས་པ་སྟེ་༑༑ གང་གི་ཆོས་ནི་དེ་འདྲ་བ་༑༑ དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་པ་བཞིན་དུ་བརྡབས་ཏེ་དོང་ངོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་གནག་ལྷས་ཀྱི་བུ་ཀུན་དུ་ར་རྒྱུ་ག་ལ་བདེར ༼༢༤བ༡༽ དོང་སྟེ་ཕྱིན་ནས་གནག་ལྷས་ཀྱི་བུ་ཀུན་དུ་རྒྱུ་ལ་འདི་སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑་སློབ་མ་ལ་གདམས་པ་ནི་གང་ཡིན་༑་ཚངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑
ཀུན་དུ་རྒྱུས་སྨྲས་པ་༑་བྲམ་ཟེའི་ཁྱེའུ ༼༢༽ དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ་༑་སེམས་ཅན་རྣམས་ཀུན་ནས་ཉོན་མོངས་པར་འགྱུར་བ་ལ་རྒྱུ་མེད་རྐྱེན་མེད་དོ་༑༑་སེམས་ཅན་རྣམས་རྒྱུ་མེད་རྐྱེན་མེད་པར་ཀུན་ནས་ཉོན་མོངས་པར་འགྱུར་རོ་༑༑་སེམས་ཅན་རྣམས་རྣམ་པར་དགོ་པར་འགྱུར་བ་ལ་རྒྱུ་མེད་དེ ༼༣༽ རྐྱེན་མེད་དོ་༑༑་སེམས་ཅན་རྣམས་རྒྱུ་མེད་རྐྱེན་མེད་པར་རྣམ་པར་དག་པར་འགྱུར་རོ་༑༑་སེམས་ཅན་རྣམས་ཤེས་པ་མེད་པར་འགྱུར་བ་དང་༑་མཐོང་བ་མེད་པར་འགྱུར་བ་ལ་རྒྱུ་མེད་རྐྱེན་མེད་དོ་༑༑་སེམས་ཅན་རྣམས་རྒྱུ་མེད་རྐྱེན་མེད་པར་ཤེས་པ་མེད་པ་དང་༑་མཐོང ༼༤༽ བ་མེད་པར་འགྱུར་རོ་༑༑་སེམས་ཅན་རྣམས་ཤེས་པར་འགྱུར་བ་དང་༑་མཐོང་བར་འགྱུར་བ་ལ་རྒྱུ་མེད་རྐྱེན་མེད་དོ་༑༑་སེམས་ཅན་རྣམས་རྒྱུ་མེད་རྐྱེན་མེད་པར་ཤེས་པ་དང་༑་མཐོང་བར་འགྱུར་རོ་༑༑་སྟོབས་མེད་དོ་༑༑་བརྩོན་འགྲུས་མེད་དོ་༑༑་སྟོབས་དད་བརྩོན ༼༥༽ འགྲུས་མེད་དོ་༑༑་སྐྱེས་བུའི་རྩལ་མེད་དོ་༑༑་ཕ་རོལ་གནོན་པ་མེད་དོ་༑༑་སྐྱེས་བུའི་རྩལ་དང་ཕ་རོལ་གནོན་པ་མེད་དོ་༑༑་བདག་གི་རྩལ་མེད་དོ་༑༑་གཞན་གྱི་རྩལ་མེད་དོ་༑༑་བདག་གི་རྩལ་དང་གཞན་གྱི་རྩལ་མེད་དོ་༑༑་སེམས་ཅན་ཐམས་ཅད་དང་༑་སྲོག་ཐམས ༼༦༽ ཅད་དང་༑་འབྱུང་པོ་ཐམས་ཅད་མཐུ་མེད་༑་སྟོབས་མེད་དོ་༑་དབང་མེད་དོ་༑༑་བརྩོན་འགྲུས་མེད་དོ་༑༑་ཕ་རོལ་གནོན་པ་མེད་དོ་༑༑་འགྲོ་བ་མཚམས་སྦྱོར་བའི་སྲིད་པ་དག་ངེས་པར་གྱུར་ཏོ་༑༑་འདི་ལྟར་འགྲོ་བ་དྲུག་པོ་དག་ཏུ་བདེ་བ་དང་སྡུག་བསྔལ་སོ་སོར་མྱོང ༼༧༽ བར་འགྱུར་རོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་༑་པང་ནས་སྐྱེས་གཉིས་འདི་སྙམ་དུ་སེམས་ཏེ་༑་སྟོན་པ་ཤེས་ལྡན་འདི་ཡང་ལག་གོལ་བར་ཞུགས་པ་༑་ལམ་ངན་པ་ལེགས་པར་སྒྲུབ་པ་ཡིན་ཏེ་༑་ལམ་འཇིགས་པ་དང་བཅས་པ་ཇི་ལྟ་བ་བཞིན་དུ་མཁས་པ ༼༢༥ཨ༡༽ རྣམས་ཀྱིས་སྤང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ་བཅད་པ་སྨྲས་པ་༑
བློ་ངན་ལོག་པར་སྟོན་བྱེད་པ་༑༑ དམན་པ་སྟོན་པར་གྲགས་པ་སྟེ་༑༑ གང་གི་ཆོས་ནི་དེ་འདྲ་བ་༑༑ དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་པ་བཞིན ༼༢༽ དུ་བརྡབས་ཏེ་དོང་ངོ་༑༑
འདུལ་བ་གཞི་༑་བམ་པོ་གསུམ་པ་༑ དེ་ནས་བྲམ་ཟེའི་ཁྱེའུ་ཉེ་རྒྱལ་དང་༑་པང་ནས་སྐྱེས་གཉིས་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་ག་ལ་བ་དེར་དོང་སྟེ་ཕྱིན་ནས་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་ལ་འདི ༼༣༽ སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑༑་སློབ་མ་ལ་གདམས་པ་ནི་གང་ཡིན་༑་ཚངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑
ཡང་དག་རྒྱལ་བ་ཅན་གྱིས་སྨྲས་པ་༑བྲམ་ཟེའི་ཁྱེའུ་དག་ཁོ་བོ་ནི་འདི་ལྟར ༼༤༽ ལྟ་ཞིང་འདི་སྐད་སྨྲ་སྟེ་༑བྱེད་པ་དང་བྱེད་དུ་འཇུག་པ་དང་༑གཅོད་པ་དང་གཅོད་དུ་འཇུག་པ་དང་༑སྲེག་པ་དང་སྲེག་ཏུ་འཇུག་པ་དང་༑རྡེག་པ་དང་རྡེག་ཏུ་འཇུག་པ་དང་༑སྲོག་ཆགས་ལ་འཚེ་བ་དང་༑མ་བྱིན་པར་ལེན་པ་དང་༑འདོད་པ་དག་ལ་ལོག་པར་སྤྱོད ༼༥༽ པ་དང་༑ཤེས་བཞིན་དུ་བརྫུན་སྨྲ་བ་དང་༑མྱོས་བར་འགྱུར་བའི་བཏུང་བ་འཐུང་བ་དང་༑ཁྱིམ་འབིགས་པ་དང་༑མདུད་པ་དགྲོལ་བ་དང་༑རིལ་གྱིས་འཕྲོག་པ་དང་༑ལམ་འགོག་ཅིང་འདུག་པ་དང་༑གྲོང་འཇོམས་པར་བྱེད་པ་དང་༑གྲོང་ཁྱེར་འཇོམས ༼༦༽ པར་བྱེད་པ་དང་༑ཡུམ་འཇོམས་པར་བྱེད་པ་དང་༑ས་གཞི་ཆེན་པོ་འདི་ལ་སེམས་ཅན་གང་དག་ཡོད་པ་དེ་དག་ཐམས་ཅད་འཁོར་ལོའི་མཐའ་སྤུ་གྲི་ལས་བྱས་པས་ཀུན་དུ་གཅོད་པར་བྱེད་༑་ཀུན་དུ་གཤེག་པར་བྱེད་༑་ཀུན་དུ་རྡུང་བར་བྱེད་༑་ཀུན་དུ་འདྲལ་བར་བྱེད ༼༧༽ ཅིངསེམས་ཅན་དེ་དག་ཐམས་ཅད་ཀུན་དུ་བཅད་༑་ཀུན་དུ་གཤེགས་༑་ཀུན་དུ་བརྡུངས་༑་ཀུན་དུ་དྲལ་ནས་ཤའི་ཐང་མ་གཅིག་ཏུ་བྱེད་༑་ཤའི་ཚོམས་གཅིག་ཏུ་བྱེད་༑་ཤའི་བུངས་གཅིག་ཏུ་བྱེད་༑་ཤའི་ཕུང་པོ་གཅིག་ཏུ་བྱེད་ཅིང་ཤའི་ཐང་མ་གཅིག་ཏུ ༼༢༥བ༡༽ བྱས་༑་ཤའི་ཚོགས་གཅིག་ཏུ་བྱས་༑་ཤའི་བུངས་གཅིག་ཏུ་བྱས་༑་ཤའི་ཕུང་པོ་གཅིག་ཏུ་བྱས་ནས་དེ་ལྟར་ཀུན་དུ་སྒྲུབ་པར་བྱེད་པ་ལགཞི་དེ་ལས་སྡིག་པ་ཡང་མེད་༑་གཞི་དེ་ལས་སྡིག་པར་འགྱུར་བ་ཡང་མེད་དོ་༑༑ཆུ་ཀླུང་གང་གཱའི་ལྷོ་ནས་ཀུན་དུ་གཅོད་པར ༼༢༽ བྱེད་༑་ཀུན་དུ་གཤེག་པར་བྱེད་༑་ཀུན་དུ་རྡུང་པར་བྱེད་༑་ཀུན་དུ་འདྲལ་བར་བྱེད་ཅིང་འགྲོལ་༑་ཆུ་ཀླུང་གང་གཱའི་བྱང་ནས་སྦྱིན་པ་བྱེད་༑་མཆོད་སྦྱིན་བྱེད་ཅིང་འགྲོ་བར་གྱུར་ན་༑གཞི་དེ་ལས་སྡིག་པ་དང་བསོད་ནམས་ཀྱང་མེད་༑་གཞི་དེ་ལས་སྡིག་པ་དང་བསོད ༼༣༽ ནམས་སུ་འགྱུར་བ་ཡང་མེད་དོ་༑༑སྦྱིན་པ་དང་༑་དུལ་བ་དང་༑་ཡང་དག་པར་སྡོམ་པ་དང་༑་དོན་སྦྱོད་པ་དང་༑་དོན་མཐུན་པས་དེ་ལྟར་བྱེད་པ་ཡང་བསོད་ནམས་མི་བྱེད་པ་ཁོ་ན་ཡིན་ནོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་འདི་སྙམ་དུ ༼༤༽ སེམས་ཏེ་༑་སྟོན་པ་ཤེས་ལྡན་འདི་ཡང་ལམ་གོལ་བར་ཞུགས་པ་༑་ལམ་ངན་པ་ཡང་དག་པར་སྒྲུབ་པ་ཡིན་ཏེ་༑་འཇིགས་པ་དང་བཅས་པའི་ལམ་ཇི་ལྟ་བ་བཞིན་དུ་མཁས་པ་རྣམས་ཀྱིས་སྤང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ་བཅད་པ་སྨྲས་པ་༑
བློ ༼༥༽ ངན་ལོག་པར་སྟོན་བྱེད་པ་༑༑ དམན་པ་སྟོན་པར་གྲགས་པ་སྟེ་༑༑ གང་གི་ཆོམ་འདི་དེ་འདྲ་བ་༑༑ དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་པ་བཞིན་དུ་བརྡབས་ཏེ་དོང་ངོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་མི་ཕམ་སྐྲའི་ལ་བ ༼༦༽ ཅན་ག་ལ་བ་དེར་དོང་སྟེ་ཕྱིན་ནས་མི་ཕམ་སྐྲའི་ལ་བ་ཅན་ལ་འདི་སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑་སློབ་མ་ལ་གདམས་པ་ནི་གང་ཡིན་༑་ཆངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑མི་ཕམ་གྱིས་སྨྲས་པ་༑ ༼༧༽ བྲམ་ཟེའི་ཁྱེའུ་དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ་༑་ལུས་བདུན་པོ་འདི་དག་ནི་མ་བྱས་པ་༑་བྱས་པས་མ་བྱས་པ་༑་མ་སྤྲུལ་པ་༑་སྤྲུལ་པས་མ་བྱས་པ་༑་གནོད་པར་བྱ་བ་མ་ཡིན་པ་༑་ཐེར་ཟུག་ཏུ་གནས་པ་༑་ཀ་བ་བཞིན་དུ་གནས་པ་དག་ཡིན་ཏེ་༑ ༼༢༦ཨ༡༽བདུན་གང་ཞེ་ན་༑་འདི་ལྟ་སྟེ་སའི་ལུས་དང་༑་ཆུའི་ལུས་དང་༑་མེའི་ལུས་དང་༑་རླུང་གི་ལུས་དང་༑་བདེ་བ་དང་༑་སྡུག་བསྔལ་བ་དང་༑་སྲོག་གསོན་པ་ཉིད་ནི་བདུན་པ་སྟེ་༑་ལུས་བདུན་པོ་དེ་དག་ནི་མ་བྱས་པ་༑་བྱས་པས་མ་བྱས་པ་༑་མ ༼༢༽ སྤྲུལ་པ་༑་སྤྲུལ་པས་མ་བྱས་པ་༑་གནོད་པར་བྱ་བ་མ་ཡིན་པ་༑་ཐེར་ཟུག་ཏུ་གནས་པ་༑་ཀ་བ་བཞིན་དུ་གནས་པ་དག་ཡིན་ནོ་༑༑དེ་དག་ནི་འདི་ལྟ་སྟེ་༑་བསོད་ནམས་སུ་འགྱུར་བའི་ཕྱིར་རམ་༑་སྡིག་པར་འགྱུར་བའི་ཕྱིར་རམ་༑་བསོད་ནམས་དང་སྡིག་པར ༼༣༽ འགྱུར་བའི་ཕྱིར་རམ་༑་བདེ་བར་འགྱུར་བའི་ཕྱིར་རམ་༑་སྡུག་བསྔལ་བར་འགྱུར་བའི་ཕྱིར་རམ་༑་བདེ་བ་དང་༑་སྡུག་བསྔལ་བར་འགྱུར་བའི་ཕྱིར་ག་ཡོ་བར་མི་བྱེད་༑་རྣམ་པར་འགྱུར་བར་མི་བྱེད་༑་གཅིག་ལ་གཅིག་གནོད་པར་མི་བྱེད་དོ་༑༑སྐྱེས་བུ་གང ༼༤༽ གིས་སྐྱེས་བུའི་མགོ་གཅོད་པར་བྱེད་པ་དེས་ཀྱང་འཇིག་རྟེན་མ་ག་ཡོ་པའམ་༑་གནས་པ་ལ་གནོད་པ་ཆུང་ཟད་ཀྱང་མི་བྱེད་དེ་༑་ལུས་བདུན་པོ་དགལ་བར་མེད་པར་མཚོན་ཐལ་བྱུང་དུ་འགྲོ་ཞིང་དེར་སྲོག་ལ་གནོད་པའང་མེད་དོ་༑༑དེ་ལ་གསོད་པར་བྱེད་པའམ་༑ ༼༥༽ གསོད་དུ་བཅུག་པའམ་༑་སྐུལ་བར་བྱེད་པའམ་༑་སྐུལ་དུ་བཅུག་པའམ་༑་དྲན་པར་བྱེད་པའམ་༑་དྲན་པར་བྱེད་དུ་བཅུག་པའམ་༑་རྣམ་པར་རིག་པར་བྱེད་པའམ་༑་རྣམ་པར་རིག་པར་བྱེད་དུ་བཅུག་པ་འགའ་ཡང་མེད་དོ་༑༑བྱིས་པའམ་མཁས་པ་གང ༼༦༽ དག་ཡིན་པ་དག་ནི་སྐྱེ་གནས་གཙོ་བོ་དང་ལྡན་པ་ཁྲི་བཞི་སྟོང་དང་༑་རྟོག་པ་ཆེན་པོ་དྲུག་ཁྲི་དང་དྲུག་བརྒྱ་དང་༑་ལས་ལྔ་དང་༑་ལས་གསུམ་དང་༑་ལས་གཉིས་དང་ལས་དང་༑་ལས་ཕྱེད་དང་༑་ལམ་དྲུག་བཅུ་རྩ་གཉིས་དང་༑་རྟོག་པ་བར་མ་དྲུག་བཅུ ༼༧༽ རྩ་གཉིས་དང་༑་སེམས་ཅན་དམྱལ་བ་སུམ་བཅུ་རྩ་དྲུག་དང་༑་དབང་པོ་བརྒྱ་ཉི་ཤུ་དང་༑་རྡུལ་གྱི་ལམས་དྲུག་བཅུ་རྩ་གཉིས་དང་༑་ཀླུའི་རིགས་བཞི་ཁྲི་དགུ་སྟོང་དང་༑་ནམ་མཁའ་ལྡིང་གི་རིགས་བཞི་ཁྲི་དགུ་སྟེང་དང་༑་ཀུན་དུ་རྒྱུའི་རིགས་བཞི་ཁྲི ༼༢༦བ༡༽ དགུ་སྟོང་དང་༑་ཀུན་དུ་འཚོའི་རིགས་བཞི་ཁྲི་དགུ་སྟོང་དང་༑་གཅེར་བུ་པའི་རིགས་བཞི་ཁྲི་དགུ་སྟོང་དང་༑་འདུ་ཤེས་ཅན་གྱི་གནས་བདུན་དང་༑་འདུ་ཤེས་མེད་པའི་གནས་བདུན་དང་༑་གཅེར་བུ་པའི་གནས་བདུན་དང་༑་ལྷ་མ་ཡིན་བདུན་དང་༑་ཤ་ཟ་བདུད ༼༢༽ དང་༑་ལྷ་བདུན་དང་༑་མི་བདུན་དང་༑་མཚེ་ཆེན་པོ་བདུན་དང་༑་མཚོ་བདུན་བརྒྱ་དང་༑་རྨི་ལམ་ཆེན་པོ་བདུན་དང་༑་རྨི་ལམ་བདུན་བརྒྱ་དང་༑་འབྲི་བ་ཆེན་པོ་བདུན་དང་༑་འབྲི་བ་བདུན་བརྒྱ་དང་༑་འཕེལ་བ་ཆེན་པོ་བདུན་དང་༑་འཕེལ་བདུན་བརྒྱ་དང་༑ ༼༣༽ སང་བ་ཆེན་པོ་བདུན་དང་༑་སང་བ་བདུན་བརྒྱ་དང་༑་ག་ཡང་ས་ཆེན་པོ་བདུན་དང་༑་ག་ཡངས་བདུན་བརྒྱ་དང་༑་རིགས་བཙུན་པ་དྲུག་དང་༑་མངོན་པར་མཐོ་བ་བཅུ་དང་༑་སྐྱེས་བུ་ཆེན་པོའི་ས་བརྒྱད་པོ་དེ་དག་ཏུ་བསྐལ་པ་ཆེན་པོ་བརྒྱད་ཁྲི་གཞི་སྟོང་དུ་མཚམས ༼༤༽ སྦྱར་ཅིང་འཁོར་ནས་སྡུག་བསྔལ་མཐར་བྱེད་དོ་༑༑འདི་ལྟ་སྟེ་༑་དཔེན་ན་སྐུང་པའི་དྲུ་བུ་ཡང་བ་སྟེང་གི་ནམ་མཁའ་ལས་འཕངས་པ་གཟངས་པ་ནས་ལ་འབབ་པ་དེ་བཞིན་དུ་བྱིས་པའམ་མཁས་པ་གང་དག་ཡིན་པ་དག་ཀྱང་དེ་དག་ཏུ་བསྐལ་པ་ཆེན་པོ་བརྒྱད་ཁྲི་བཞི ༼༥༽ སྟོང་དུ་མཚམས་སྦྱར་ཅིང་འཁོར་ནས་སྡུག་བསྔལ་མཐར་བྱེད་དོ་༑༑དེ་ལ་དགེ་སྤྱོད་དང་༑་བྲམ་ཟེ་གང་འདི་སྐད་ཅེས་༑་བདག་ཚུལ་ཁྲིམས་སམ་༑་བརྟུལ་ཞུགས་སམ་༑་དཀའ་ཐུབ་བམ་༑་ཚངས་པར་སྤྱོད་པ་ལ་གནས་པ་འདིས་ལས་ཡོངས་སུ་མ ༼༦༽ སྨིན་པ་ནི་ཡོངས་སུ་སྨིན་པར་བྱ་ཞིང་ཡོངས་སུ་སྨིན་པ་ནི་རེག་པར་བྱས་ནས་བྱང་བར་བྱའོ་ཞེས་ཟེར་བ་འགའ་ཡང་མེད་དོ་༑༑བདེ་བ་དང་སྡུག་བསྔལ་འདི་ངེས་པ་ཡིན་ནོ་༑༑ཡར་སྐྱེ་བ་དང་མར་འགྲིབ་པ་ནི་མི་སྲིད་དོ་༑༑འདི་ལྟ་བུ་འདི་ཉིད་དང་གཞན་མ་ཡིན་པས་འཁོར ༼༧༽ པ་གཞལ་ལོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་འདི་སྙམ་དུ་སེམས་ཏེ་༑་སྟོན་པ་ཤེས་ལྡན་འདི་ཡང་ལམ་གོལ་པར་ཞུགས་པ་༑་ལམ་ངན་པ་ལེགས་པར་སྒྲུབ་པ་ཡིན་ཏེ་༑་ལམ་འཇིགས་པ་དང་བཅས་བཅི་ལྟ་བ་བཞིན་དུ་མཁས་པ ༼༢༧ཨ༡༽ རྣམས་ཀྱིས་སྤང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ་བཅད་པ་སྨྲས་པ་༑
བློ་ངན་ལོག་པར་སྟོན་བྱེད་པ་༑༑ དམ་ན་པ་སྟོན་པར་གྲགས་པ་སྟེ་༑༑ གང་གི་ཆོས་འདི་དེ་འདྲ་བ་༑༑ དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་བ ༼༢༽ བཞིན་དུ་བརྡབས་ཏེ་དོང་ངོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་ཀ་ཏྱའི་བུ་ནོ་ག་ཅན་ག་ལ་བ་དེར་དོང་སྟེ་ཕྱིན་ནས་༑༑་ཀ་ཏྱའི་བུ་ནོག་ཅན་ལ་འདི་སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑༑་སློབ་མ་ལ་གདམས་པ་ནི ༼༣༽ གང་ཡིན་༑་ཚངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑ནོག་ཅན་གྱིས་སྨྲས་པ་༑་བྲམ་ཟེའི་ཁྱེའུ་དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ༑་གལ་ཏེ་འགའ་ཞིག་ཁོ་བོའི་གན་དུ་འོངས་ཏེ་འདི་སྐད་ཅེས་འཇིག་རྟེན་ཕ་རོལ་ཡོང་དམ ༼༤༽ ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་ཡོད་དོ་ཞེས་དྲི་བ་འདྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་མེད་དམ་ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་མེད་དོ་ཞེས་དྲིབ་དྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་ཡོད ༼༥༽ པ་དང་མེད་པ་ཡིན་ནམ་ཞེས་འདྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་ཡོད་པ་དང་མེད་པ་ཡིན་ནོ་ཞེས་དྲི་བ་དྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་ཡོད་པ་ཡང་མ་ཡིན་མེད་པ་ཡང་མ་ཡིན་ནམ་ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ ༼༦༽ ཡོད་པ་ཡང་མ་ཡིན་མེད་པ་ཡང་མ་ཡིན་ནོ་ཞེས་དྲི་བ་དྲིས་བའི་ལན་འདེབས་པར་བྱེད་དོ་༑༑དེ་བཞིན་དུ་གལ་ཏེ་འགའ་ཞིག་ཁོ་བོའི་གན་དུ་འོངས་ཏེ་འདི་སྐད་ཅེས་འཇིག་རྟེན་ཕ་རོལ་འདི་ལྟ་བུ་ཉིད་དང་༑་འདི་ལྟ་བུ་ཉིད་མ་ཡིན་པ་ཡིན་ནམ་དྲི་བ་འདྲི་ན་༑་དེ་ལ་ཁོ་བོ ༼༧༽ འཇིག་རྟེན་ཕ་རོལ་འདི་ལྟ་བུ་དང་འདི་ལྟ་བུ་ཉིད་མ་ཡིན་པ་ཡིན་ནོ་ཞེས་དྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་གཞན་ཉིད་དང་གཞན་ཉིད་མ་ཡིན་པ་ཡིན་ནམ་ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་གཞན་ཉིད་དང་གཞན་ཉིད་མ་ཡིན ༼༢༧བ༡༽ པ་ཡིན་ནོ་ཞེས་དྲི་བ་དྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་གཞན་མ་ཡིན་པ་ཉིད་དང་གཞན་མ་ཡིན་པ་ཉིད་མ་ཡིན་པ་ཡིན་ནམ་ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་གཞན་མ་ཡིན་པ་ཉིད་དང་༑་གཞན་མ་ཡིན་པ་ཉིད་མ་ཡིན་པ་ཡིན་ནོ་ཞེས ༼༢༽ དྲི་བ་དྲིས་པའི་ལན་འདེབས་པར་བྱེད་དོ་༑༑འཇིག་རྟེན་ཕ་རོལ་དེ་ཉིད་དང་དེ་ཉིད་མ་ཡིན་པ་ཡིན་ནམ་ཞེས་དྲི་བ་འདྲི་ན་༑་དེ་ལ་ཁོ་བོ་འཇིག་རྟེན་ཕ་རོལ་དེ་ཉིད་དང་དེ་ཉིད་མ་ཡིན་པ་ཡིན་ནོ་ཞེས་དྲི་བ་དྲིས་པའི་ལན་འདེབས་པར་བྱེད་དོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང ༼༣༽ པང་ནས་སྐྱེས་གཉིས་འདི་སྙམ་དུ་སེམས་ཏེ་༑་སྟོན་པ་ཤེས་ལྡན་འདི་ཡང་ལམ་གོལ་བར་ཞུགས་པ་༑་ལམ་ངན་པ་ལེགས་པར་སྒྲུབ་པ་ཡིན་ཏེ་༑་ལམ་འཇིག་པ་དང་བཅས་པ་ཇི་ལྟ་བ་བཞིན་དུ་མཁས་པ་རྣམས་ཀྱིས་སྤང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ ༼༤༽ བཅད་པ་སྨྲས་པ་༑
བློ་ངན་ལོག་པར་སྟོན་བྱེད་པ་༑༑་དམན་པ་སྟོན་པར་གྲགས་པ་སྟེ་༑༑ གང་གི་ཆོས་ནི་དེ་འདྲ་བ་༑༑་དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་པ་བཞིན་དུ་བརྡབས་ཏེ་དོང་ངོ་༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས ༼༥༽ གཉེན་གྱི་བུ་གཅེར་བུ་ག་ལ་བ་དེར་དོང་སྟེ་ཕྱིན་ནས་གཉེན་གྱི་བུ་ལ་འདི་སྐད་ཅེས་སྨྲས་སོ་༑༑ཤེས་ལྡན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑་སློབ་མ་ལ་གདམས་པ་ནི་གང་ཡིན་༑་ཚངས་པར་སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑གཅེར་བུས ༼༦༽ སྨྲས་པ་༑་བྲམ་ཟེའི་ཁྱེའུ་དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ་༑་སྐྱེས་བུ་གང་ཟག་འདིས་སོ་སོར་མྱོང་བ་གང་ཡིན་པ་ཅི་ཡང་རུང་སྟེ་དེ་ཐམས་ཅད་སྔོན་བྱས་པའི་རྒྱུ་ལས་བྱུང་བ་ཡིན་ནོ་༑༑ལས་རྙིད་པ་རྣམས་ནི་དཀའ་ཐུང་ཀྱིས་འབྱང་བར་འགྱུར་ལ་ལས་སར་པ་རྣམས ༼༧༽ ནི་མི་བྱ་བའི་ཆུ་ལོན་གྱིས་ལྡོག་པར་བྱའོ་༑༑དེ་ལྟར་ན་ཕྱིན་ཆད་ཟག་པ་མེད་དོ་༑༑ཟག་པ་མར་ན་ལས་ཟད་དོ་༑་ལས་ཟད་ན་སྡུག་བསྔལ་ཟད་དོ་༑༑སྡུག་བསྔལ་ཟད་ན་སྡུག་བསྔལ་མཐར་བྱེད་པར་འགྱུར་རོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས ༼༢༨ཨ༡༽ འདི་སྙམ་དུ་སེམས་ཏེ་༑་སྟོན་པ་ཤེས་ལྡན་འདི་ཡང་ལམ་གོལ་བར་ཞུགས་པ་ལམ་ངན་པ་ལེགས་པར་སྒྲུབ་པ་སྟེ་༑་ལམ་འཇིགས་པ་དང་བཅས་པ་ཇི་ལྟ་བ་བཞིན་དུ་མཁས་པ་རྣམས་ཀྱིས་སྤང་བར་བྱ་བ་ཡིན་ནོ་སྙམ་དུ་རིག་ནས་ཚིགས་སུ་བཅད་པ ༼༢༽ སྨྲས་པ་༑
བློ་ངན་ལོག་པར་སྟོན་བྱེད་པ་༑༑ དམན་པ་སྟོན་པར་གྲགས་པ་སྟེ་༑༑ གང་གི་ཆོས་འདི་དེ་འདྲ་བ་༑༑ དེ་ཡི་ཆོས་མིན་ཅི་ཞིག་འདྲ་༑༑ ཞེས་སྨྲས་ནས་སྣོད་སྟོང་པ་བཞིན་དུ་བརྡབས་ཏེ་དོང་ངོ་༑༑
དེའི་ཚེ་ན་མུ་སྟེགས་ཅན་གྱི་གནས་ཡང་དག་རྒྱལ་བ་ཅན་ཞེས་བྱ ༼༣༽ བ་ཞིག་བྱུང་ནས་རིང་པོ་མ་ལོན་པར་གྱུར་ཏོ་༑༑
དེ་ནས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་སྟོན་པ་ཡང་དག་རྒྱལ་བ་ཅན་ག་ལ་བདེར་དོང་སྟེ་ཕྱིན་ནས་དྲིས་པ་༑་ཤེས་ལྡན་དག་སྟོན་པ་ཡང་དག་རྒྱལ་བ་ཅན་གང་ན་༑་ནང་དུ་ཡང་དག་འཇོག་ལའོ་༑༑ཀྱེ་མ ༼༤༽ བདག་ཅག་གིས་ཡུན་རིང་མོ་ཞིག་ནས་ནང་དུ་ཡང་དག་འཇོག་གི་སྒྲ་གདོད་ཐོས་སོ་༑༑དེ་གཉིས་འདི་སྙམ་དུ་སེམས་ཏེ་༑་བདག་ཅག་གིས་སྟོན་པ་ནང་དུ་ཡང་དག་འཇོག་ལས་བསླང་བ་ནི་བདག་ཅག་གི་ཚུལ་དང་མཐུན་པ་མ་ཡིན་གྱིས་༑་གང་གི་ཚེ་ནང་དུ་ཡང་དག ༼༥༽ འཇོག་ལས་ལངས་བར་གྱུར་བ་དེའི་ཚེ་ན་དྲུང་དུ་འདོང་པར་བྱའོ་སྙམ་ནས་༑་དེ་གཉིས་ཕྱོགས་གཅིག་ཏུ་དོང་སྟེ་འཁོད་དོ་༑༑
དེ་ནས་སྟོན་པ་ཡང་དག་རྒྱལ་བ་ཅན་ནང་དུ་ཡང་དག་འཇོག་ལས་ལངས་པ་དང་དེ་བསམ་གཏན་དག་གིས་དབང་པོ་རྣམས་ཚིམ་པར་གྱུར་ཏོ་༑ ༼༦༽ ༑དེ་གཉིས་ཀྱིས་བསམ་པ་༑་གང་ལ་བྱད་བཞིན་ཡོད་པ་དེ་དག་ལ་ཡོན་ཏན་དག་ཀྱང་ཡོད་དོ་སྙམ་ནས་དེ་གཉིས་དེའི་གན་དུ་དོང་སྟེ་ཕྱིན་ནས་སྨྲས་པ་༑་ཤེས་ལྡན་ཡང་དག་རྒྱལ་བ་ཅན་ཁྱོད་ཀྱི་ཆོས་ཀྱི་ཚུལ་ནི་གང་ཡིན་༑་སློབ་མ་ལ་གདམས་པ་ནི་གང་ཡིན་༑་ཚངས་པར ༼༧༽ སྤྱོད་པའི་འབྲས་བུ་ནི་གང་ཡིན་༑་ཕན་ཡོན་ནི་གང་ཡིན་༑ཡང་དག་རྒྱལ་བ་ཅན་གྱིས་སྨྲས་པ་༑་བྲམ་ཟེའི་ཁྱེའུ་དག་ཁོ་བོ་ནི་འདི་ལྟར་ལྟ་ཞིང་འདི་སྐད་སྨྲ་སྟེ་༑་བདེན་པ་དང་མི་འཚེ་བ་ནི་ཆོས་སོ་ཞི་བ་དང་༑་རྒ་བ་མེད་པ་དང་༑་འཆི་བ་མེད་པ་དང་༑་ཉམས་པ་མེད་པའི ༼༢༨བ༡༽ གནས་དེ་ནི་ཚངས་པའོ་༑༑དེ་གཉིས་ཀྱིས་སྨྲས་པ་༑་མཁན་པོ་སྨྲས་པ་དེའི་དོན་ཅི་ལགས་༑བདེན་པ་ཞེས་བྱ་བ་ནི་བདེན་པའི་བསམ་པས་རབ་ཏུ་འབྱུང་བའོ་༑༑མི་འཚེ་བ་ཞེས་བྱ་བ་ནི་ཆོས་ཐམས་ཅད་མི་འཚེ་བའི་གཞི་ལས་བྱུང་བའོ་༑༑ཞི་བ་དང་༑་རྒ་བ་མེད་པ ༼༢༽ དང་༑་འཆི་བ་མེད་པ་དང་༑་ཉམས་པ་མེད་པའི་གནས་ཞེས་བྱ་བ་དེ་དག་ནི་མྱང་ན་ལས་འདས་པའི་རྣམ་གྲངས་ཀྱི་ཚིག་དག་ཡིན་ནོ་༑༑དེ་ནི་ཚངས་པའོ་ཞེས་བྱ་བ་ནི་གལ་ཏེ་རེ་ཞིག་ཚེ་འདི་ཉིད་ལ་མྱ་ངན་ལས་འདས་པ་སྒྲུབ་པར་བྱེད་ན་དེ་ལྟ་ན་ལེགས་༑་གལ་ཏེ་སྒྲུབ་པར་མི ༼༣༽ བྱེད་ན་ཡང་ཚངས་པའི་འཇིག་རྟེན་དུ་ཉེ་བར་འགྲོ་བར་འགྱུར་ཏེ་༑་དེ་ལྟན་ཡང་བྲམ་ཟེ་དག་ནི་ཚངས་པའི་འཇིག་རྟེན་དུ་གཞོལ་བ་དང་༑་ཚངས་པའི་འཇིག་རྟེན་དུ་འབབ་པ་དང་༑་ཚངས་པའི་འཇིག་རྟེན་དུ་བབ་པ་ཡིན་ནོ་༑༑ཚངས་པའི་འཇིག་རྟེན་ཡང་དེ་ལྟ་བུ་ཡིན་ཞིང ༼༤༽ ཚངས་པའི་འཇིག་རྟེན་ཡང་དེ་འདྲ་བ་ཡིན་ཏེ་༑་ཚངས་པའི་འཇིག་རྟེན་དང་སྐལ་བ་མཉམ་པར་སྒྲུབ་པ་ནི་མྱ་ངན་ལས་འདས་པ་ལ་གཞོལ་བ་ཡིན་ནོ་༑༑མཁན་པོ་བདག་ཅག་རབ་ཏུ་འབྱུང་བར་གནང་ན་བདག་ཅག་མཁན་པོའི་སྤྱན་སྔར་ཚངས་པར་སྤྱོད་པ་སྦྱང་བར་བགྱིའོ་༑ ༼༥༽ དེས་དེ་གཉིས་རབ་ཏུ་ཕྱུང་ངོ་༑༑གང་གི་ཚེ་སྟོན་པ་ཡང་དག་རྒྱལ་བ་ཅན་གྱིས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་རབ་ཏུ་ཕྱུང་བ་དེའི་ཚེ་ན་ཐམས་ཅད་དུ་སྟོན་པ་ཡང་དག་རྒྱལ་བ་ཅན་གྱིས་བྲམ་ཟེའི་ཁྱེའུ་ཉེ་རྒྱལ་དང་པང་ནས་སྐྱེས་གཉིས་རབ་ཏུ་ཕྱུང་ངོ་ཞེས་སྒྲ་གྲགས ༼༦༽ ཤིང་དེ་ལ་རྙེད་པ་དང་བཀུར་སྟི་མང་པོ་བྱུང་བར་གྱུར་ཏོ་༑༑དེས་བསམས་པ་༑་སྡོན་ཡང་བདག་ཤཎ་ཌི་ལའི་རིགས་ཡིན་ལ་ད་ལྟར་ཡང་བདག་ཤཎ་ཌི་ལའི་རིགས་ཡིན་ནད་ལྟར་བདག་ལ་རྙེད་པ་དང་བཀུར་སྟི་མང་པོ་བྱུང་བར་གྱུར་པའི་སྦྱོར་བ་གང་ཡིན་སྙམ་མོ་༑༑དེས་བསམས ༼༧༽ པ་༑་འདི་ནི་བདག་གི་མཐུ་མ་ཡིན་ཏེ་༑་འདི་ལྟར་བྲམ་ཟེའི་ཁྱེའུ་འདི་གཉིས་ཀྱི་མཐུ་ཡིན་ནོ་སྙམ་ནས་བྲམ་ཟེའི་ཁྱེའུ་ལྔ་བརྒྱ་ཙམ་བྲམ་ཟེའི་གསང་ཚིག་དག་ཀློག་ཏུ་འཇུད་པ་ན་རེས་གཅིག་ལ་ཉིས་བརྒྱ་ལྔ་བཅུ་གཏད་ཅིང་ཅིག་ཤོས་ལ་ཡང་ཉིས་བརྒྱ་ལྔ་བཅུ་གཏན་དོ་༑༑
༼༢༩ཨ༡༽ དུས་གཞན་ཞིག་ན་སྟོན་པ་ཡང་དག་རྒྱལ་བ་ཅན་ན་བར་གྱུར་ནས་ཉེ་རྒྱལ་གྱིས་པང་ནས་སྐྱེས་ལ་སྨྲས་པ་༑་པང་ནས་སྐྱེས་ཅི་ཁྱོད་མཁན་པོའི་ག་ཡོག་བྱེད་དམ་འོན་ཏེ་སྨན་ཚོལ་བར་བྱེད་༑དེས་བསམས་པ་༑་འདི་ནི་ཤེས་རབ་ཅན་ཡིན་པས་འདི་ཉིད་ག་ཡོག ༼༢༽ བྱེད་དུ་བཅུག་ལ་བདག་གིས་ནི་སྨན་བཙལ་བར་བྱའོ་སྙམ་ནས་དེས་སྨྲས་པ་༑་ཁྱོད་མཁན་པོའི་ག་ཡོག་བྱོས་ཤིག་དང་ཁོ་བོས་སྨན་བཙལ་ལོ་༑༑ཉེ་རྒྱལ་གྱིས་ག་ཡོག་བྱ་བར་བརྩམས་ནས་པང་ནས་སྐྱེས་སྨན་ཚོལ་བར་བྱེད་དོ་༑༑དེ་ལ་རྩ་བ་དང་༑་སྡོང་བུ་དང་༑་འདབ ༼༣༽ མ་དང་༑་མེ་ཏོག་དང་༑་འབྲས་བུའི་སྨན་དག་གིས་བསྙེན་བཀུར་བྱས་ཀྱང་ནད་དེ་ཉེ་བར་ཞི་བར་མ་གྱུར་ཅིང་ཉམ་དམས་ནས་དེས་འཛུམ་པ་བསྟན་པ་དང་བྲམ་ཟེའི་ཁྱེའུ་ཉེ་རྒྱལ་གྱིས་སྨྲས་པ་༑མཁན་པོ་ཁྱོད་ལྟ་བུའི་སྐྱེས་བུ་གཙོ་བོ་དག་ནི་རྒྱུ་མ་མཆིས་རྐྱེན་མ་མཆིས ༼༤༽ པར་འཛུམ་པ་མི་མཛད་ན་༑་མཁན་པོ་འཛུམ་པ་མཛད་པའི་རྒྱུ་ནི་གང་ལགས་༑་རྐྱེན་ནི་གང་ལགས་༑དེས་སྨྲས་པ་༑་ཉེ་རྒྱལ་དེ་དེ་བཞིན་ནོ་༑༑་དེ་དེ་བཞིན་ཏེ་༑་ཁོ་བོ་ལྟ་བུ་སྐྱེས་བུ་གཙོ་བོ་དག་ནི་རྒྱུ་མེད་རྐྱེན་མེད་པར་འཛུམ་པ་མི་སྟོན་ཏེ་༑་འདི་ལྟར་གསེར་གླིང་ན ༼༤༽ རྒྱལ་པོ་གསེར་བདག་ཅེས་བྱ་བདུས་ལ་བབ་པ་དེའི་ཆུང་མ་མེའི་ཕུང་པོར་མཆོངས་པ་ན་དེ་ལ་ཁོ་བོ་འདི་སྙམ་དུ་སེམས་ཏེ་༑་སེམས་ཅན་འདི་དག་ནི་འདོད་པའི་རྒྱུ་དང་༑་འདོད་པའི་གཞི་དང་༑་འདོད་པའི་གནས་ཀྱི་རྒྱུས་འདི་ལྟར་སྡུག་བསྔལ་ཉམས་སུ་མྱོང་བར་བྱེད ༼༥༽ དོ་སྙམ་མོ་༑༑མཁན་པོ་དུས་གང་གི་ཚེ་༑༑་དུས་མང་གེ་མོ་ཞིག་གི་ཚེའོ་༑༑་ཟླ་བ་གང་ལ་༑་ཟླ་བ་མང་གེ་མོ་ཞིག་ལའོ་༑༑་ཉི་མ་གང་ལ་༑་ཉི་མ་མང་གེ་མོ་ཞིག་ལའོ་༑༑དེས་དྲིས་པ་དེ་གླེགས་བུ་ལ་བྲིས་ཏེ་བཞག་གོ་༑༑དེས་སྨྲས་པ་༑་མཁན་པོ་བདག་ཅག་ཅུང ༼༧༽ ཟད་རབ་ཏུ་ཕྱུང་བ་གང་ལགས་པ་དེ་དག་ཐམས་ཅད་བདུད་རྩི་དོན་དུ་གཉེར་ཞིར་བདུད་རྩི་ཚོལ་བ་ལགས་ན་༑་གལ་ཏེ་མཁན་པོས་བདུད་རྩི་ཅུང་ཟད་བརྙེས་པ་ལྟན་༑་ཀྱེ་མ་མཁན་པོས་བདག་ཅག་ལ་ཡང་བདུད་རྩི་བགོ་བཤའ་མཛད་དུ་གསོལ་༑བུ་ཁོ་བོ་ཡང་ཅུང ༼༢༩བ༡༽ ཟད་རབ་ཏུ་བྱུང་བ་དེ་ཐམས་ཅད་བདུད་རྩི་དོན་དུ་གཉེར་ཞིང་བདུད་རྩི་ཚོལ་བ་ཡིན་ན་ཁོ་བོས་བདུད་རྩི་ཅུང་ཟད་ཀྱང་མ་རྙེད་དེ་༑འདི་ལྟར་འདི་ཉིད་ཀྱི་གསོ་སྦྱོང་བཅྭ་ལྔ་པ་ལ་ལྷ་དག་སྟེང་གི་ནམ་མཁའ་ལ་རྒྱུ་བ་རྣམས་ཀྱི་སྒྲ་ཐོས་ནས་གངས་ཀྱི་ངོས་དང་ཉེ་བ་ཆུ་ཀླུང་སྐལ་ལྡན ༼༢༽ ཤིང་རྟ་བའི་འགྲམ་དྲང་སྲོང་སེར་སྐྱའི་བསྟི་གནས་དང་ཧ་ཅང་མི་རིང་བར་ཤཱཀྱ་རྣམས་ཀྱི་གཞོན་ནུ་བྱུང་སྟེ་༑དེ་བྲམ་ཟེ་ལྟས་པ་དང་མཚན་མཁན་དག་གིས་གཞོན་ནུ་དེ་ཕོ་བྲང་གི་ནང་ན་བཞུགས་པར་གྱུར་ན་འཁོར་ལོས་སྒྱུར་བའི་རྒྱལ་པོ་མཐའ་བཞིར་རྒྱལ་བ་༑་ཆོས་ཀྱི་རྒྱལ ༼༣༽ པོ་ཆོས་དང་ལྡན་པ་༑་རིན་པོ་ཆེ་སྣ་བདུན་དང་ལྡན་པར་འགྱུར་ཏེ་༑༑དེའི་རིན་པོ་ཆེ་བདུན་པོ་དེ་དག་ནི་འདི་ལྟ་བུར་འགྱུར་ཏེ་༑་འདི་ལྟ་སྟེ་འཁོར་ལོ་རིན་པོ་ཆེ་དང་༑་གླང་པོ་རིན་པོ་ཆེ་དང་༑་རྟ་རིན་པོ་ཆེ་དང་༑་ནོར་བུ་རིན་པོ་ཆེ་དང་༑་བུད་མེད་རིན་པོ་ཆེ་དང་༑་ཁྱིམ ༼༤༽ བདག་རིན་པོ་ཆེ་དང་༑་དམག་དཔོན་རིན་པོ་ཆེ་ཉིད་ནི་བདུན་པ་ཡིན་ནོ་༑༑འདི་ལ་བུ་དཔའ་བ་༑་རྟུལ་ཕོད་པ་༑་ཡན་ལག་མཆོག་ག་གཟུགས་དང་ལྡན་པ་༑་ཕ་རོལ་གྱི་སྡེ་རབ་ཏུ་འཇོམས་པ་སྟོང་ཚང་བ་ཡོད་པར་འགྱུར་རོ་༑༑དེ་རྒྱ་མཚོལ་ཐུག་པའི་ས་ཆེན་པོ་མ ༼༥༽ ལུས་པ་གནོད་པར་སྔོ་བ་མེད་ཅིང་འཚེ་བ་མེད་པ་འདི་ཉིད་ཆད་པ་མེད་ཅིང་མཚོན་གྱིས་བདའ་བ་མེད་ལ་༑་ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་པར་འགྱུར་རོ་༑༑གལ་ཏེ་སྐྲ་དང་ཁ་སྤུ་བྲེགས་ཏེ་གོས་དུར་སྨྲིག་དག་བགོས་ནས་ཡང་དག་པ་ཁོ་ནར་དད་པས ༼༦༽ ཁྱིན་ནས་ཁྱིམ་མེད་པར་རབ་ཏུ་བྱུང་ན་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་རྣམ་པར་གྲགས་པའི་སྒྲ་དང་ལྡན་པར་འགྱུར་རོ་ཞེས་ལུང་བསྟན་ཏོ་ཞེས་ཟེར་བའི་སྒྲ་ཐོས་ཀྱིས༑་ཁྱེད་གཉིས་དེའི་བསྟན་པ་ལ་རབ་ཏུ་བྱུང་ལ་རིགས ༼༧༽ སྨྲ་བར་མི་བྱ་༑་རུས་སྨྲ་བར་མི་བྱ་༑་བྲམ་ཟེའི་ཁྱེའུར་སྨྲ་བ་མི་བྱ་བར་རྒྱགས་པ་དང་ང་རྒྱལ་ངེས་པར་བཅོམ་པ་དག་གིས་དེའི་སྤྱན་སྔར་ཚངས་པར་སྤྱད་པ་སྤྱོད་ཅིག་དང་༑་དེ་ལས་ཁྱེད་གཉིས་ཀྱིས་བདུད་རྩི་ཆེན་པོ་ཐོབ་པར་འགྱུར་རོ་ཞེས་སྨྲས་ནས་༑
བསགས་པ་ཀུན་གྱི་མཐའ་ཟད ༼༣༠ཨ༡༽ ཅིང་༑༑་མཐོན་པོ་རྣམས་ནི་མཐའ་ལྟུང་འགྱུར་༑༑ ཕྲད་པའི་མཐའ་ནི་འབྲལ་བ་སྟེ་༑༑་གསོན་པའི་མཐའ་ནི་འཆི་བ་ཡིན་༑༑ ཞེས་བྱ་བ་ཡིན་པས་དུས་ཀྱི་ཆོས་དང་ལྡན་པར་གྱུར་ཏོ་༑༑
དེ་དེ་རྣམས་ཀྱི་གོས་སྔོན་པོ་དང་༑་སེར་པོ་དང་༑་དམར་པོ་དང་༑་དཀར་པོ་དག ༼༢༽ གི་ཕྱོགས་བརྒྱན་ཏེ་དུར་ཁྲོད་དུ་བསྐྱལ་ནས་བསྲེགས་ཏེ་༑དེའི་འོག་ཏུ་མྱ་ངན་བསང་བདག་བྱས་ནས་འཁོད་དོ་༑༑
གསེར་གླིང་ནས་བྲམ་ཟེའི་ཁྱེའུ་རལ་པ་གསེར་འདྲ་ཞེས་བྱ་བ་ཞིག་མཐར་གྱིས་རྒྱལ་པོའི་ཁབ་ཏུ་ཕྱིན་ནས་དེ་དེ་རྣམས་ཀྱི་འདུག་གནས་སུ་ཞུགས་པ་དང་ཉེ་རྒྱལ་གྱིས་སྨྲས་པ་༑ ༼༣༽ བྲམ་ཟེའི་ཁྱེའུ་ཁྱོད་དེ་བར་ག་ལས་འོངས་༑་དེས་སྨྲས་པ་༑་གསེར་གླིང་ནས་སོ་༑༑བྲམ་ཟེའི་ཁྱེའུ་ཁྱོད་ཀྱིས་གསེར་གླིང་ན་ངོ་མཚར་དང་རྨད་དུ་བྱུང་བའི་ཆོས་ཅུང་ཟད་ཅི་མཐོང་༑དེས་སྨྲས་པ་༑་བདག་གིས་ངོ་མཚར་དང་རྨད་དུ་བྱུང་བའི་ཆོས་ཆེན་པོ་མ་མཐོང་སྟེ་༑་འདི་ལྟར་བདག ༼༤༽ གིས་གསེར་གླིང་ན་དོ་མཚར་དང་རྨད་དུ་བྱུང་བའི་ཆོས་ཅུང་ཟད་ཅི་མཐོང་བདེ་ཉོན་ཅིག་༑་གསེར་གླིང་ན་རྒྱལ་པོ་གསེར་བདག་ཅེས་བྱ་བ་དུས་ལ་བབ་པ་དེའི་ཆུང་མ་མེའི་ཕུང་པོར་མཆོངས་སོ་༑༑དུས་གང་གི་ཚེ་༑་དུས་མང་གེ་མོ་ཞིག་གི་ཚེའོ་༑༑་ཟླ་བ་གང་ལ་༑་ཟླ་བ་མང་གེ་མོ ༼༥༽ ཞིག་ལའོ་༑༑་ཉི་མ་གང་ལ་༑་ཉི་མ་མང་གེ་མོ་ཞིག་ལ་ལོ་༑༑དེ་ནས་དྲིས་པ་གླེགས་བུ་ལ་བྲིས་པ་བལྟས་ན་ཇི་ཙམ་ན་ཐམས་ཅད་དེ་ཁོ་ན་བཞིན་དུ་མཐོང་ནས་ཉེ་རྒྱལ་གྱིས་པང་ནས་སྐྱེས་ལ་སྨྲས་པ་༑མཁན་པོས་སློབ་དཔོན་གྱི་དཔེ་མ་ཁྱུད་བྱས་ཏེ་༑་དེས་ཤིན་ཏུ་བདུད་རྩེ་རྙེད ༼༦༽ ན་བདག་ལ་བདུད་རྩིའི་བགོ་བཤའ་མ་བྱས་ཏེ་༑འདི་ལྟར་ལྷའི་མིག་གིས་ཡུལ་གཞན་ན་འདུག་པའི་གཟུགས་དག་མཐོང་བ་དང་༑་ལྷའི་རྣ་བའི་སྒྲ་ཡིད་དུ་འོང་བ་དག་ཐོས་པ་ལས་ན་༑་དེས་བདུད་རྩི་མ་རྙེད་དོ་ཞེས་བྱ་བ་ནི་ཆོས་མེད་དོ་༑༑པང་ནས་སྐྱེས་ཀྱིས་བསམས ༼༧༽ པ་༑་ཉེ་རྒྱལ་འདི་ནི་ཤེས་རབ་ཅན་ཡིན་པས་འདིས་ཀྱང་བདུད་རྩི་རྙེད་ན་བདག་ལ་མི་རྗོད་པ་གང་ཡིན་པ་དེ་ལྟ་བུའི་གནས་ཡོད་པར་འགྱུར་རོ་སྙམ་ནསྡེས་སྨྲས་པ་༑་ཉེ་རྒྱལ་ཚུར་ཤོག་ཁྲིམས་སུ་བྱ་བ་བཅས་༑་བདག་ཅག་གཉིས་ལས་གང་གིས་དང་པོར་བདུད་རྩི་རྙེད་པ་དེས ༼༣༠བ༡༽ ཕན་ཚུན་བསྙད་པར་བྱའོ་ཞེས་དེ་གཉིས་ཀྱིས་ཁྲིམས་སུ་བྱ་བ་དེ་ལྟ་བུ་བཅས་ཏེ་ལྡོངས་ངས་རྒྱུར་དོང་ངོ་༑༑
གང་གི་ཚེ་བཅོམ་ལྡན་འདས་བྱང་ཆུབ་སེམས་དཔའ་ལོ་ཉི་ཤུ་རྩ་དགུ་བ་ཞེས་ཀྱང་འདོད་པ་དག་ལམ་རོལ་ཏེ་རྒན་པོ་དང་༑་ན་བ་དང་༑་ཤི་བ་གཟིགས་པས་ཐུགས་བྱུང་ནས ༼༢༽ མཚན་མོ་ནམ་ཕྱེད་ན་༑་ནགས་སུ་གཤེགས་ནས་ལོ་དྲུག་ཏུ་དཀའ་བ་སྤྱད་དེ་དཀའ་བ་བྱེད་པ་ཅི་ཡང་མེད་པར་རིག་ནས་ཅི་བདེར་དབུགས་རྔུབ་པར་མཛད་༑ཅི་བདེར་དབུགས་འབྱིན་པར་མཛད་ཅིང་འབྲས་ཆན་དང་ཟན་དྲོན་ལ་སོགས་པ་ཞལ་ཟས་རྒྱ་ཆེན་པོ་དག་ཀྱང་གསོལ ༼༣༽ བར་མཛད་༑་ཞུན་མར་དང་༑་འབྲུ་མར་དག་གིས་སྐུ་དག་ཀྱང་སྐུད་པར་མཛད་༑་ཆུ་དྲོན་པོས་ཀྱང་སྐུ་བསིལ་བར་མཛད་ཅིང་གྲོང་སྡེ་འདོད་དུ་གཤེགས་ནས་གྲོང་པའི་བུ་མོ་དགའ་མོ་དང་༑་དགའ་སྟོབས་མ་གཉིས་ལས་ལན་བཅུ་དྲུག་བཟླས་པའི་འོ་མ་སྦྲང་རྩི་དང ༼༤༽ བསྲེས་པ་གསོལ་ཏེ་༑ཀླུའི་རྒྱལ་པོ་ནག་པོས་མངོན་པར་བསྟོད་པ་ན་རྩྭ་བཀྲ་ཤིས་འཚོང་པ་ལས་རྩྭ་གསེར་གྱི་མདོག་ལྟ་བུ་དག་བཞེས་ནས་བྱང་ཆུབ་ཀྱི་གཞི་ག་ལ་བདེར་གཤེགས་ཏེ་བྱོན་ནས་ཉིད་ཀྱིས་རྩྭ་མ་འཁྲུགས་ཤིང་ཀུན་དུ་མ་འཁྲུགས་པའི་གདན་བཤམས་ནས ༼༥༽ སྐྱིལ་མོ་ཀྲུང་བཅས་ཏེ་སྐུ་དྲང་པོར་བསྲང་ནས་དྲན་པ་ཕྱོགས་པར་བཞག་སྟེ་བཞུགས་ནས་༑ཇི་སྲིད་ཟག་མེད་མ་ཐོབ་པ་༑༑་དེ་སྲིད་སྐྱིལ་ཀྲུང་གཞིག་མི་བྱ་༑༑་ཞེས་ཐུགས་བསྐྱེད་ཅིང་གསུང་བརྗོད་དེ་༑་དེ་ཡིས་ཇི་སྲིད་ཟག་མེད་པ་༑༑་མ་བརྙེས་སྐྱིལ་ཀྲུང་འཇིག་མི ༼༦༽ མཛད་༑༑་ཅེས་བྱ་བ་དང་༑གང་གི་ཚེ་བཅོམ་ལྡན་འདས་ཀྱིས་མཚན་མོའི་གུང་ཐུན་ལ་བདུད་འབྱུང་པོ་དུང་ཕྱུར་ཕྲག་གསུམ་དང་༑་བྱེ་བ་ཕྲག་དྲུག་གི་འཁོར་དར་ལྡན་པ་བྱམས་པའི་སྟོབས་ཀྱིས་མངོན་པར་བཏུལ་ཏེ་བླ་ན་མེད་པའི་མཁྱེན་པ་ཐུགས་སུ་ཆུད་ནས་ཚངས ༼༧༽ པས་གསོལ་ཏེ་བཱ་རཱ་ཎ་སཱི་ར་གཤེགས་ནས་ལན་གསུམ་དུ་བཟླས་ཏེ་རྣམ་པོ་བཅུ་གཉིས་སུ་ཆོས་དང་ལྡན་པ་ཆོས་ཀྱི་འཁོར་ལོ་བསྐོར་བ་དེའི་ཚེ་ལྔ་པ་དང་༑་ཉེ་ལྔ་དག་དང་༑་གྲོང་པའི་ཁྱེའུ་མཐོ་བ་ལྔ་བཅུ་བཏུལ་ཏེ་རབ་ཏུ་བྱུང་ཞིང་བསྙེན་པར་རྫོགས་པར་མཛད་དོ་༑༑རས ༼༣༡ཨ༡༽ བལ་ཅན་གྱི་ཚལ་གསེབ་ཏུ་གཤེགས་ནས་བཟང་སྡེའི་ཚོགས་དྲུག་བཅུ་བདེན་པ་དག་ལ་བཀོད་དོ་༑༑གྲོང་སྡེ་འདོང་དུ་གཤེགས་ནས་གྲོང་པའི་བུ་མོ་དགའ་མོ་དང་༑་དགའ་སྟོབས་མ་གཉིས་བདེན་པ་དག་ལ་བཀོད་དོ་༑༑ལྟེང་རྒྱས་སུ་གཤེགས་ནས ༼༢༽ རལ་པ་ཅན་སྟོང་རབ་ཏུ་ཕྱུང་ཞིང་བསྙེན་པར་རྫོགས་པར་མཛད་དོ་༑༑གཡཱ་མགོའི་མཆོད་རྟེན་དུ་གཤེགས་ནས་དགེ་སློང་སྟོང་པོ་དེ་དག་ཆོ་འཕྲུལ་གསུམ་གྱི་གདམས་པ་མཛད་ནས་འཁོར་བའི་དགོན་པ་ལས་བསྒྲལ་ཏེ་ཤིན་ཏུ་མཐར་ཐུག་པ་གྲུབ་པ་དང་བདེ་བ་བླ་ན་མེད ༼༣༽ པའི་མྱ་ངན་ལས་འདས་པ་ལ་བཀོད་དོ་༑༑ལྟང་བྲང་གི་ཚལ་གསེབ་ཏུ་གཤེགས་ནས་མ་ག་དྷཱའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལྷ་བརྒྱད་ཁྲི་དང་མ་ག་དྷཱ་པའི་བྲམ་ཟེ་དང་༑་ཁྱིམ་བདག་འབུམ་ཕྲག་དུ་མ་དང་ལྷན་ཅིག་བདེན་པ་དག་ལ་བཞག་གོ་༑༑རྒྱལ ༼༤༽ པོའི་ཁབ་ཏུ་གཤེགས་ནས་འོད་མའི་ཚལ་བཞེས་ཏེ་༑་དེ་ན་སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོང་མའི་ཚལ་ཀ་ལན་ད་ཀའི་གནས་ན་བཞུགས་སོ་༑༑ཉེ་རྒྱལ་དང་པང་ནས་སྐྱེས་གཉིས་ཀྱང་ལྡོངས་རྒྱུ་ཞིང་དོང་བན་རྒྱལ་པོའི་ཁབ་ཏུ་ཕྱིན་པ་དང་དེ་ན་གྲོང་ཁྱེར ༼༥༽ རྒྱལ་པོའི་ཁབ་ཆེམ་མེ་ཆེམས་སེ་འདུག་པ་མཐོང་ནས་༑དེ་གཉིས་ཀྱིས་བསམ་པ་༑་རྒྱུ་གཉིས་ཀྱིས་གྲོང་ཁྱེར་ཆེན་པོ་འདི་ལྟ་བུ་ཆེམ་མེ་ཆེམས་སེར་གྱུར་ཏེ་༑་ཕ་རོལ་གྱི་དམག་ཚོགས་ཀྱིས་འཇིགས་པ་དང་༑་དགེ་སྦྱོང་ངམ་བྲམ་ཟེ་བསོད་ནམས་དད་དབང་ཆེ་བར ༼༦༽ གྲགས་པ་འགའ་ཞིག་གནས་པ་ལས་འགྱུར་རོ་སྙམ་ནས་༑༑དེ་གཉིས་ཀྱི་རྒྱུ་སྐར་དག་ལ་བལྟ་བར་བརྩམས་ནས་དེ་གཉིས་ཀྱིས་བསམས་པ་༑་རེ་ཞིག་ཕ་རོལ་གྱི་དམག་ཚོགས་ཀྱིས་འཇིགས་པ་ནི་མེད་པས་སང་ཤེས་པར་བྱའོ་སྙམ་མོ་༑༑དེ་གཉིས་ཀྱི་ཀུན་དུ་སྤྱོད་པ་ནི་གང་གི་ཚེ་དེ ༼༧༽ གཉིས་འཕྲལ་རིས་གསུམ་བྱས་ཏེ་སྤྱོད་ཡུལ་དུ་འདོད་པ་དེའི་ཚེ་ན་སྲོག་ཆགས་འབུམ་ཕྲག་དུ་མ་ངག་ཕྱི་བཞིན་ཕྱི་བཞིན་རྗེས་སུ་འབྲང་བར་འགྱུར་བ་ཡིན་ནོ་༑༑དེ་གཉིས་ཕྱི་དེ་ཉིན་པར་འཕྲལ་རིས་གསུམ་བྱས་ཏེ་༑་སྤྱོད་ཡུལ་དུ་དོང་བ་དང་དེའི་ཉིན་པར་སེམས་ཅན་གཅིག་ཀྱང་ཕྱི ༼༣༡བ༡༽ བཞིན་ཕྱི་བཞིན་རྗེས་སུ་མི་འབྲང་ངོ་༑༑དེ་གཉིས་ཕྱིར་བྱུང་སྟེ་བལྟས་ན་༑་ཇི་ཙམ་ན་སེམས་ཅིན་གཅིག་ཀྱང་ཕྱི་བཞིན་ཕྱི་བཞིན་རྗེས་སུ་མི་འབྲང་བར་མཐོང་ནས་དེ་གཉིས་ཀྱིས་བསམས་པ་༑་བདག་ཅག་གཉིས་སྔོན་ཆད་སྤྱོད་ཡུལ་དུ་འདོད་བ་དེའི་ཆོ་ན་སྲོག་ཆགས་འབུམ་ཕྲག་ཏུ ༼༢༽ མ་དག་ཕྱི་བཞིན་ཕྱི་བཞིན་རྗེས་སུ་འབྲང་བར་གྱུར་ན་༑་དེ་ལྟར་སེམས་ཅན་གཅིག་ཀྱང་ཕྱི་བཞིན་ཕྱི་བཞིན་རྗེས་སུ་མི་འབྲང་པ་འདི་ལ་རྒྱུ་གར་ཡིན་སྙམ་མོ་༑༑
དེའི་སྐབས་སུ་སངས་རྒྱས་བཅོམ་ལྡན་འདས་རྣམས་ལ་ནི་མི་མཁྱེན་པ་དང་༑་མ་གཟིགས་པ་དང་༑་མ་རིག་པ་དང་༑ ༼༣༽ རྣམ་པར་མི་མཁྱེན་པ་ཅུང་ཟད་ཀྱང་མི་མངའ་བས་༑་སངས་རྒྱས་བཅོམ་ལྡན་འདས་འཚོ་ཞིང་བཞུགས་ལ་གསོན་ཞིང་གཞིས་པ་ཐུགས་རྗེ་ཆེན་པོ་དང་ལྡན་པ་༑་འཇིག་རྟེན་ལ་ཕན་པར་ཞུགས་པ་༑་སྲུང་བ་གཅིག་པུ་པ་༑་ཉག་གཅིག་དཔའ་བ་༑་གཉིས་པ་མེད་པ་༑ ༼༤༽ གཉིས་སུ་མི་གསུང་པ་༑་ཞི་གནས་དང་ལྷག་མཐོང་གིས་བཞུགས་པ་༑་རིག་པ་གསུམ་གསལ་པར་མཛད་པ་༑་བསླབ་པ་གསུམ་ལ་ལེགས་པར་བསླབས་པ་༑་དུལ་བའི་གནས་གསུམ་གྱི་གཞི་ལ་མཁས་པ་༑་ཆུ་བོ་བཞི་ལས་རྒལ་བརྫུ་འཕྲུལ་གྱི་རྐང་པ་བཞིས་སྤྱོད ༼༥༽ པའི་གཞི་ལ་ལེགས་པར་གནས་པ་༑་བསྡུ་བའི་དངོས་པོ་བཞི་ལ་ཡུན་རིང་པོ་ནས་ཡོངས་སུ་སྦྱངས་པ་མཛད་པ་༑་འཕགས་པའི་བདེ་ན་བ་བཞི་སྟོན་པ་༑་མི་འཛིགས་པ་བཞིས་བསྙེངས་པ་མི་མངའ་བ་ཡན་ལག་ལྔ་སྤངས་པ་༑༑་འགྲོ་བ་ལྔ་ལས་ཡང་དག་བར ༼༦༽ འདས་པ་༑་ཕུང་པོ་ལྔ་བདག་མེད་པར་སྟོན་པ་༑་ཡན་ལག་དྲུག་དང་ལྡན་པ་༑་ཕ་རོལ་དུ་ཕྱིན་པ་དྲུག་ཡོངས་སུ་རྫོགས་པ་༑་རྟག་ཏུ་གནས་པ་དྲུག་གིས་གནས་པ་༑་དབང་པོ་དྲུག་གི་སྒོ་བསྔམས་པ་༑་ཡང་དག་པར་དགའ་བར་བྱ་པའི་ཆོས་དྲུག་ལ་གོམས་པར་མཛད ༼༧༽ པ་༑་བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ་༑་འཕགས་པའི་ནོར་བདུན་སྟོན་པ་༑་འཇིག་རྟེན་གྱི་ཆོས་བརྒྱད་ཀྱིས་མགོས་པ་༑་ཀུན་ནས་མནར་སེམས་ཀྱི་དངོས་པོ་དགུ་ལ་མཁས་པ་༑་ལམ་གྱི་ཡན་ལག་བརྒྱད་སྟོན་པ་༑་མཐར་གྱིས་གནས་པའི་སྙམས ༼༣༢ཨ༡༽ པར་འཇུག་པ་དགུ་ལ་མཁས་པ་༑་སྟོབས་བཅུའི་སྟོབས་དང་ལྡན་པ་༑་ཕྱོགས་བཅུར་སྙན་པས་ཡང་དག་པར་རྒྱས་པ་༑་བརྒྱ་ཕྲག་བཅུར་དབང་སྒྱུར་བ་ལས་ཁྱད་བར་དུ་འཕགས་པ་རྣམས་ཀྱི་ཆོས་ཉིད་ནི་ཉིན་ལན་གསུམ་མཚན་ལན་གསུམ་དུས་སངས་རྒྱས ༼༢༽ ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ནས་༑་གང་ན་ཉམས་པར་གྱུར་༑་གང་ནི་འཕེལ་བར་གྱུར་༑་གང་ནི་གནོད་པར་གྱུར་༑་གང་ན་ཉམ་ང་བར་གྱུར་༑་གང་ནི་མི་བདེ་བར་གྱུར་༑་གང་ནི་གདོན་པ་དང་༑་ཉམ་ང་བ་དང་༑་མི་བདེ་བར་གྱུར་༑་གང་ནི་ངན་སོང་ལ ༼༣༽ གཞོལ་༑་གང་ནི་ངན་སོང་ལ་འབབ་༑་གང་ནི་ངན་སོང་ལ་བབ་༑་ངས་གང་ནི་ངན་སོང་གི་ལམ་ལས་བསློང་སྟེ་མཐོ་རིས་དང་༑་ཐར་བ་དང་འབྲས་བུ་ལ་གཞག་པར་བྱ་༑་འདོད་པའི་འདམ་དུ་བྱིང་བ་གང་གི་ལག་ནས་ནི་དྲང་བར་བྱ་༑་འཕགས་པའི་ནོར་གྱི་དབྱིག་དང་བྲལ་བ ༼༤༽ གང་ནི་འཕགས་པའི་ནོར་གྱི་དབང་ཕྱུག་ལ་གཞག་པར་བྱ་༑་གང་གི་སངས་རྒྱས་འབྱུང་བས་བརྒྱན་པའི་འཇིག་རྟེན་ནི་འབྲས་བུ་དང་བཅས་པར་བྱ་༑་གང་གི་དགེ་པའི་རྩ་བདག་མ་སྐྱེད་པ་ནི་བསྐྱེད་པར་བྱ་༑་གང་གི་དགེ་བའི་རྩ་བ་དག་བསྐྱེད་པ་ནི་ཡོངས་སུ་སྨིན་བར་བྱ་༑་ཡོངས ༼༥༽ སུ་སྨིན་པ་གང་ནི་རྣམ་པར་གྲོལ་བར་བྱ་ཞེས་མཁྱེན་པ་དང་གཟིགས་པ་ལ་འཇུག་གོ་༑༑
སྨྲས་པ ༑་ཆུ་སྲིན་གནས་ཀྱི་དུག་ཅན་པ་༑༑་དུས་ལས་འདའ་བར་འགྱུར་སྲིད་ཀྱི་༑༑ སངས་རྒྱས་གདུལ་ལ་བྱམས་པ་ནི་༑༑་དུས་ལས་འདབ་བར་མི་འགྱུར་རོ་༑༑
ཇི་ལྟར་མ་ནི་བུ་སྡུག ༼༦༽ གཅིག་པུ་ལ་༑༑་རྟོག་ཅིང་དེ་སྲོག་སྲུང་བར་བྱེད་པ་ལྟར་༑༑ དེ་བཞིན་གཤེགས་པའང་གདུལ་བའི་སྐྱེ་པོ་ལ་༑༑་རྟོག་པར་མཛོད་ཅིང་དེ་སྲོག་སྲུང་བར་མཛད་༑༑
ཀུན་མཁྱེན་རྒྱུད་ལ་མངའ་བའི་ཐུགས་རྗེ་ཡིས་༑༑་བཞོན་མ་གདུལ་བའི་བེའུ་ཚོལ་མི་སྐྱོ་སྟེ་༑༑ སྲིད ༼༧༽ དང་ངན་འགྲོས་ཉམས་ལ་བྱམས་པ་ནི་༑༑་རབ་ཉམས་བེའུ་ལ་ཕྱམས་པའི་བ་བཞིན་ནོ་༑༑
དེ་ལྟར་བཅོམ་ལྡན་འདས་ཀྱིས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་རྒྱུད་ཡོངས་སུ་སྨིན་པ་༑་སྔོན་གྱི་སངས་རྒྱས ༼༣༢བ༡༽ རྣམས་ལ་བྱ་བ་ལྷག་པར་བྱས་པ་༑་དགེ་བའི་རྩ་བའི་ཚོགས་བསགས་པ་ཡིན་ཏེ་༑་དེ་གཉིས་གདུལ་བའི་དུས་ནི་འབྲས་ཡོངས་སུ་སྨིན་པ་མཚོན་གྱིས་བརྟོལ་བ་ལ་སྡོད་བལྟ་བུ་ཡིན་པར་གཟིགས་ནས་༑་བཅོམ་ལྡན་འདས་འདི་སྙམ་དུ་དགོངས་ཏེ་༑་ཅི་འདི་གཉིས་རེ་ཞིག ༼༢༽ སྟོན་པས་གདུལ་པ་ཡིན་ནམ་༑་འོན་ཏེ་ཉན་ཐོས་ཀྱིས་གདུལ་བ་ཡིན་སྙམ་དུ་དགོངས་ན་༑་ཉན་ཐོས་ཀྱིས་གདུལ་བ་ཡིན་པར་གཟིགས་སོ་༑༑སྒོ་གང་ནས་འཇུག་པར་འགྱུར་༑་ཅི་རྫུ་འཕྲུལ་གྱིས་གདུལ་པ་ཡིན་ནམ་༑་འོན་ཏེ་སྤྱོད་ལམ་གྱིས་གདུལ་པ་ཡིན་སྙམ་དུ ༼༣༽ དགོངས་ན་༑་སྤྱོད་ལམ་གྱིས་གདུལ་པ་ཡིན་པར་གཟིགས་སོ་༑༑བཅོམ་ལྡན་འདས་ནི་གང་ལ་སྤྱོད་ལམ་གྱིས་གདུལ་བ་དེ་ལ་ཚེ་དང་ལྡན་པ་རྟ་ཐུལ་གཏོང་བར་མཛོད་དེ་༑་འདི་ལྟར་དེའི་སྤྱོད་ལམ་གྱིས་ནི་ལྷ་དང་མིའི་ཡིད་སྡུད་པར་བྱེད་པ་ཡིན་པའི་ཕྱིར་རོ་༑༑
དེ་ནས་བཅོམ ༼༤༽ ལྡན་འདས་ཀྱིས་ཚེ་དང་ལྡན་པ་རྟ་ཐུལ་ལ་བཀའ་སྩལ་པ་༑་རྟ་ཐུལ་ཁྱོད་ཀྱིས་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་ལ་སོམས་ཤིག་༑་ཚེ་དང་ལྡན་པ་རྟ་ཐུལ་གྱིས་ཅང་མི་སྨྲ་པས་བཅོམ་ལྡན་འདས་ཀྱིས་བཀའ་སྩལ་བ་དང་དུ་བླངས་སོ་༑༑
དེ་ནས་ཚེ་དང་ལྡན་པ་རྟ ༼༥༽ ཐུལ་བཅོམ་ལྡན་འདས་ཀྱིས་བཀའ་ལ་ལྷག་པར་བྱ་བ་བྱེད་པ་ཡིན་པས་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་བསྟོད་པ་དང་རྗེས་སུ་ཡི་རང་བ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་༑་བཅོམ་ལྡན་འདས་ཀྱི་སྦྱན་སྔ ༼༦༽ ནས་སོང་ངོ་༑༑
དེ་ནས་ཚེ་དང་ལྡན་པ་རྟ་ཐུལ་དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས་ལྟུང་བཟེད་དང་ཆོས་གོས་ཐོགས་ཏེ་༑་འགྲོ་བ་དང་༑་ལྡོག་པ་དང་༑་ཆུང་ཟད་བལྟ་བ་དང་༑་རྣམ་པར་བལྟ་པ་དང་༑་བསྐུམ་པ་དང་༑་བརྐྱང་བ་དང་༑་སྣམ ༼༧༽ སྦྱར་དང་༑་ཆོས་གོས་དང་ལྷུང་བཟེད་ཐོགས་པ་མཛེས་པས་རྒྱལ་པོའི་ཁབ་ཏུ་བསོད་སྙོམས་ལ་ཞུགས་སོ་༑༑དེའི་ཚེ་ན་ཀུན་དུ་རྒྱུ་ཉེ་རྒྱལ་རྒྱལ་པོའི་ཁབ་ཏུ་བྱ་བ་ཞིག་གི་ཕྱིར་སྤྱོད་ཡུལ་དུ་ཞུགས་པས་ཚེ་དང་ལྡན་པ་རྟ་ཐུལ་འགྲོ་བ་དང་༑་ལྡོག་པ་དང་༑་ཆུང་ཟད་བལྟ ༼༣༣ཨ༡༽ བ་དང་༑་རྣམ་པར་བལྟ་བ་དང་༑་བསྐུར་པ་དང་༑་བརྐྱང་བ་དང་༑་སྣམ་སྦྱར་དང་༑་ཆོས་གོས་དང་ལྷུང་བཟེད་ཐོགས་པ་མཛེས་པས་རྒྱལ་པོའི་ཁབ་ན་བསོད་སྙོམས་ལ་རྒྱུལ་ཐག་རིང་པོ་ཁོ་ན་ནས་མཐོང་ངོ་༑༑མཐོང་ནས་ཀྱང་འདི་སྙམ་དུ་སོང་ཏེ་༑ ༼༢༽ རྒྱལ་པོའི་ཁབ་འདིར་རབ་ཏུ་བྱུང་བ་ཇི་སྙེད་ཅིག་ལྷགས་ཤིང་གནས་པ་དག་ལས་འདི་ལྟ་སྟེ་༑་རབ་ཏུ་བྱུང་བ་འདིའི་སྤྱོད་ལམ་ལྟ་བུ་ནི་བདག་གིས་སྔན་ཆད་འགའ་ཡང་མ་མཐོང་བས་པ་བདག་དེའི་གན་དུ་སོང་སྟེ་༑་དགེ་སློང་ཁྱོད་ཀྱི་སྟོན་པ་ནི་གང་ཡིན་༑་གང་གི ༼༣༽ ཕྱིར་ནི་རབ་ཏུ་བྱུང་༑་སུའི་ཆོས་ལ་ནི་དགའ་ཞེས་དྲིའོ་སྙམ་དུ་རི་གནས་ལམ་པོ་ཆེ་རུབ་པ་ཞིག་ན་འགྲོ་བ་དང་ལྡོག་པས་ཤས་ཆེར་སྡོད་ཅིང་འདུག་གོ་༑༑
དེ་ནས་ཚེ་དང་ལྡན་པ་རྟ་ཐུལ་ཀུན་དུ་རྒྱུ་ཉེ་རྒྱལ་ག་ལ་བ་དིར་སོང་ངོ་༑༑
དེ་ནས་ཀུན་དུ་རྒྱུ་ཉེ་རྒྱལ་གྱིས་ཚེ་དང་ལྡན་པ ༼༤༽ རྟ་ཐུལ་ལ་འདི་སྐྲང་ཅེས་སྨྲས་སོ་༑༑དགེ་སློང་ཁྱོད་ཀྱི་སྟོན་བ་ནི་གང་ཡིན་༑་གང་གི་ཕྱིར་ནི་རབ་ཏུ་བྱུང་༑་སུའི་ཆོས་ལ་ནི་དགའ་༑་ཚེ་དང་ལྡན་པ་ཤཱཀྱ་འི་སྲས་ཀྱི་དགེ་སྦྱོང་གཽ་ཏ་མ་ཤཱཀྱ་འི་རིགས་ལས་སྐྲ་དང་ཁ་སྤུ་བྲེགས་ནས་གོས་དུར་སྨིག་དག་བགོས་ཏེ་ཡང་དག་པ ༼༥༽ ཁོ་ནར་དད་པས་ཁྱེམ་ནས་ཁྱིམ་མེད་པར་རབ་ཏུ་བྱུང་བ་ཞིག་ཡོད་དེ་༑་དེ་བླན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པས་ཁོ་བོའི་སྟོན་པ་ནི་བཅོམ་ལྡན་འདས་དེ་ཡིན་ནོ་༑༑ཁོ་བོ་དེའི་ཕྱིར་རབ་ཏུ་བྱུང་ངོ་༑༑ཁོ་བོ་དེའི་ཆོས་ལ་དགའོ་༑ ༼༦༽ དགེ་སློང་དེའི་ཕྱིར་ཆོས་སྟོན་ཅིག་ཚེ་དང་ལྡན་པ་ཁོ་བོ་ནི་ན་གཞོན་པ་དང་རབ་ཏུ་བྱུང་བ་གསར་པས་དེའི་ཕྱིར་ཁོ་བོས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེའི་བསྟན་པ་རྒྱ་ཆེར་ཡང་དག་པར་རབ་ཏུ་བསྟན་པར ༼༧༽ སླ་བ་མ་ཡིན་ཏེ་༑་འདི་ལྟར་དེའི་དོན་བསྟན་པར་བྱའོ་༑༑དགེ་སློང་ཁོ་བོ་ལ་ནི་དོན་དགོ་ཀྱི་ཆོག་ནི་ཤིན་དུ་མང་པོས་ཀྱང་ཅི་བྱ་སྟེ་༑་ཁྱོད་ཀྱིས་དོན་མང་ཡང་རུང་ཉུང་ཡང་དུང་སྟོན་ཅིག་༑
དེ་ནས་ཚེ་དང་ལྡན་པ་རྟ་ཐུལ་གྱིས་དེའི་ཚེ་ཚེགས་སུ་བཅད་པ་སྨྲས་པ་༑་ཆོས ༼༣༣བ༡༽ རྣམས་གང་དག་རྒྱུ་ལས་བྱུང་བ་དང་༑་དེ་ཡི་རྒྱུ་དང་དེ་འགོག་གང་ཡིན་པའང་༑༑དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ་༑༑དེ་སྐད་གསུང་བའི་ཚུལ་ཅན་དགེ་སྦྱོང་ཆེ་༑༑ཆོས་ཀྱི་རྣམ་གྲངས་འདི་བཤད་པ་ན་ཀུན་དུ་རྒྱུ་ཉེ་རྒྱལ་ཆོས་རྣམས་ལ་ཆོས་ཀྱི་མིག་རྡུལ་མེད་(33b2ཅིང་དྲིམ་དང་བྲལ་བསྐྱེས་སོ་༑༑
དེ་ནས་ཀུན་དུ་རྒྱུ་ཉེ་རྒྱལ་ཆོས་མཐོང་བ་དང་༑་ཆོས་ཐོས་པ་དང་༑་ཆོས་རིག་པ་དང་༑་ཆོས་ཀྱི་གཏིང་སླེབ་པ་དང་༑་སོམ་ཉི་ལས་རྒལ་པ་དང་༑་ཏེ་ཚོམ་ལས་རྒལ་པ་དང་༑་གཞན་གྱི་དྲིང་མི་འཇོག་པ་དང་༑་གཞན་གྱིས་མི་བཀྲི ༼༣༽ བ་དང་༑་སྟོན་པའི་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཚེ་དང་ལྡན་པ་རྟ་ཐུལ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་དེའི་ཚེ་ཚིགས་སུ་བཅད་པ་སྨྲས་པ་༑
སྐྱོབ་པ་རྣམས་ཀྱི་ཆོས་འདི ༼༤༽ ཡིན་༑༑་བསྐལ་མང་བྱེ་བ་ཁྲག་ཁྲིག་ཏུ་༑༑ སྔན་ཆད་མ་མཐོང་མ་ཐོས་པ་༑༑་འཆི་མེད་མྱ་ངན་མེད་པ་ཡི་༑༑ གོ་འཕང་འདི་ལ་རྗེས་སུ་རྟོགས་༑༑
ཚེ་དང་ལྡན་པ་བཅོམ་ལྡན་འདས་དེ་ད་ལྟར་ག་ལ་བཞུགས་༑༑
ཚེ་དང་ལྡན་པ་རྒྱལ་པོའི་ཁབ་འོད་མའི་ཚལ་བྱ་ཀ ༼༥༽ ལན་དཀའི་གནས་འདི་ཉིད་ནའོ་༑༑དོ་ནས་ཀུན་དུ་རྒྱུ་ཉེ་རྒྱལ་ཚེ་དང་ལྡན་པ་རྟ་ཐུལ་གྱིས་སྨྲས་པ་ལ་མངོན་པར་བསྟོད་པ་དང་རྗེས་སུ་ཡི་རང་བ་བྱས་ཏེ་༑་ཚེ་དང་ལྡན་པ་རྟ་ཐུལ་གྱི་རྐང་པ་གཉིས་ལ་མགོ་བོས་ཕྱག་འཚལ་ནས་༑་ཚེ་དང་ལྡན་པ་རྟ་ཐུལ་ལ་ལན་གསུམ་བསྐོར་བ ༼༦༽ བྱས་ཏེ་སོང་ནས་ཀུན་དུ་རྒྱུ་པང་ནས་སྐྱེས་གལ་པ་དེར་སོང་ངོ་༑༑ཀུན་དུ་རྒྱུ་པར་ནས་སྐྱེས་ཀྱིས་ཀུན་དུ་རྒྱུ་ཉེ་རྒྱལ་ཐག་རིང་པོ་ཁོན་ནས་མཐོང་ངོ་༑༑མཐོང་ནས་ཀྱང་ཀུན་དུ་རྒྱུ་ཉེ་རྒྱལ་ལ་འདི་སྐད་ཅེས་སྨྲས་སོ་༑༑ཚེ་དང་ལྡན་པ་ཁྱོད་ཀྱི་དབང་པོ་རྣམས་ནི་རྣམ་པར་རང་བཞིན་གྱི ༼༧༽ མདོག་ནི་ཡོངས་སུ་དག་༑་བགས་པའི་མདོག་ནི་ཤིན་དུ་དཀར་ན་ཁྱོད་ཀྱིས་བདུད་རྩེ་རྙེད་དམ་༑་ཚེ་དང་ལྡན་པ་རྙེད་དོ་༑༑ཚེ་དང་ལྡན་པ་དེའི་ཕྱིར་ཆོས་སྟོན་ཅིག་༑
དེ་ནས་ཀུན་དུ་རྒྱུ་ཉེ་རྒྱལ་གྱིས་དེའི་ཚེ་ཚིགས་སུ་བཅད་པ་སྨྲས་པ་༑
ཆོས་རྣམས་གང་དག་རྒྱུ་ལས་བྱུང་བ་དང་༑༑ ༼༣༤ཨ༡༽ དེ་ཡི་རྒྱུ་དང་དེ་འགོག་གང་ཡིན་པའང་༑༑ དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ་༑༑ དེ་སྐད་གསུང་བའི་ཚུལ་ཅན་དགེ་སྤྱོད་ཆེ་༑༑
ཚེ་དང་ལྡན་པ་ད་དུང་ཡང་ལན་གཅིག་བརྗོད་ཅིག་༑་ཚེ་དང་ལྡན་པ་བརྗོད་པར་བྱའོ་༑༑ཆོས་རྣམས་གང ༼༢༽ དག་རྒྱུ་ལས་བྱུང་བ་དང་༑༑དེ་ཡི་རྒྱུ་དང་དེ་འགོག་གང་ཡིན་པའང་༑༑དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ་༑༑དེ་སྐད་གསུང་བའི་ཚུལ་ཅན་དགེ་སྤྱོད་ཆེ་༑་ཆོས་ཀྱི་རྣམ་གྲངས་འདི་བཤད་པ་ན་ཀུན་དུ་རྒྱུ་པང་ནས་སྐྱེས་ཆོས་རྣམས་ཆོས་ཀྱི་མིག་རྡུལ་མེད་ཅིང་དྲི ༼༣༽ མ་དང་བྲལ་བསྐྱེས་སོ་༑༑
དེ་ནས་ཀུན་དུ་རྒྱུ་པང་ནས་སྐྱེས་ཆོས་མཐོང་པ་དང་༑་ཆོས་ཐོས་པ་དང་༑་ཆོས་རིག་པ་དང་༑་ཆོས་ཀྱི་གཏིང་སླེབ་པ་དང་༑་སོམ་ཉི་ལས་རྒལ་བ་དང་༑་ཐེ་ཚོམ་ལས་རྒལ་བ་དང་༑་གཞན་གྱི་དྲིང་མི་འཇོག་པ་དང་༑་གཞན་གྱིས་མི་བཀྲི ༼༤༽ པ་དང་༑་སྟོན་པའི་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཀུན་དུ་རྒྱུ་ཉེ་རྒྱལ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་༑་དེའི་ཚེ་ཚིགས་སུ་བཅད་པ་སྨྲས་པ་༑
སྐྱོབ་པ་རྣམས་ཀྱི་ཆོས་འདི་ཡིན་༑༑་བསྐལ ༼༥༽ མང་བྱེ་བ་ཁྲག་ཁྲིག་ཏུ་༑༑ སྔན་ཆད་མ་མཐོང་མ་ཐོས་པ་༑༑་འཆི་མེད་མྱ་ངན་མེད་པ་ཡི་༑༑ གོ་འཕང་འདི་ལ་རྗེས་སུ་རྟོགས་༑༑
ཚེ་དང་ལྡན་པ་བཅོམ་ལྡན་འདས་དེ་ད་ལྟར་ག་ལ་བཞུགས་༑་ཚེ་དང་ལྡན་པ་རྒྱལ་པོའི་ཁབ་འོད་མའི་ཚལ་བྱ་ཀ་ལན་ད་ཀའི་གནས་འདི་ཉིད་ནའོ་༑༑༼༦༽ ཚེ་དང་ལྡན་པ་ཚུར་ཤོག་བཅོམ་ལྡན་འདས་དེའི་སྤྱན་སྔར་ཚངས་པར་སྤྱོད་པ་སྦྱད་པར་བྱའོ་༑༑ཚེ་དང་ལྡན་པ་དེའི་ཕྱིར་རྗེ་འཁོར་ལ་བལྟ་བར་བྱ་སྟེ་༑་བདག་ཅག་ལྟ་བུའི་མ་གྲགས་པ་དང་ལྡན་པ་ཤེས་པར་གྱུར་པ་དག་གིས་འཁོར་ལ་བལྟ་པ་ནི་ལེགས་པ་ཡིན་ནོ་༑༑
དེ་ནས་ཀུན ༼༧༽ དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་ཀྱིས་བྲམ་ཟེའི་ཁྱེའུ་རྣམས་ལ་སྨྲས་པ་༑་བྲམ་ཟེའི་ཁྱེའུ་རྣམས་ཤེས་པར་གྱིས་ཤིག་༑་ཁོ་བོ་ཅག་གཉིས་ནི་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པར་བྱེད་ན་ཁྱེད་ཅག་ཇི་ལྟར་བྱེད་༑་མཁན་པོ་གཉིས་བདག་ཅག ༼༣༤བ༡༽ ཅུང་ཟད་ཅི་འཚལ་བགང་ལགས་པ་དེ་དག་ཐམས་ཅད་མཁན་པོ་གཉིས་ལས་བརྟེན་ནས་འཚལ་བ་ལགས་ན་༑༑གལ་ཏེ་མཁན་པོ་གཉིས་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་ན་བདག་ཅག་ཀྱང་མཁན་པོ་གཉིས་རབ་ཏུ་བྱུང་བར་བགྱིའོ་༑ ༼༢༽ ༑་བྲམ་ཟེའི་ཁྱེའུ་རྣམས་ད་དེའི་དུས་ལ་བབ་པར་ཤེས་དང་གྱིས་ཤིག་༑
དེ་ནས་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་འཁོར་ཉིས་བརྒྱ་ལྔ་བཅུ་ལྔ་བཅུ་དང་འོད་མའི་ཚལ་བྱ་ཀ་ལན་དཀའི་གནས་ག་ལ་བདེར་དོང་ངོ་༑༑དེའི་ཚེ་ན་ཆོ་དང་ལྡན་པ་རྟ་ཐུལ་ཉིན་མོ་སྤྱོད་པའི་ཕྱིར་ཤིང ༼༣༽ ལྗོན་པ་ཞིག་གི་དྲུང་ན་རྟེན་ཅིང་འདུག་གོ་༑༑ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་ཀྱིས་ཚེ་དང་ལྡན་བརྟ་ཐུལ་ཐག་རིང་པོ་ཁོ་ན་ནས་མཐོང་ངོ་༑༑མཐོང་ནས་ཀྱང་ཉེ་རྒྱལ་གྱིས་པང་ནས་སྐྱེས་ལ་སྨྲས་པ་༑་པང་ནས་སྐྱེས་ཅི་ཇེ་བཅོམ་ལྡན་འདས་ལ་བསྙེན་བཀུར་བྱའམ་༑༑འོན ༼༤༽ ཏེ་གང་ལས་ཆོས་ཐོས་པ་དེ་ལ་བྱ་༑་དེས་སྨྲས་པ་༑༑ཇེ་གང་ལས་ཆོས་ཐོས་པ་དེ་ལ་བསྙེན་བཀུར་བྱའོ་༑༑དེ་གཉིས་ཚེ་དང་ལྡན་པ་རྟ་ཐུལ་གལ་བདེར་དོང་སྟེ་ཕྱིན་ནས་ཚེ་དང་ལྡན་པ་རྟ་ཐུལ་གྱི་རྐང་པ་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འཁོད་དོ་༑༑དེའི་ཚེ་ན་བྲམ་ཟེ ༼༥༽ ཟླ་བ་ལ་དགའ་བ་ཞིག་ཟླ་བ་ལ་བསྙེན་བཀུར་བྱེད་ཅིང་ཕྱག་འཚལ་ལོ་༑༑
དེ་ནས་བཅོམ་ལྡན་འདས་ཀྱིས་བྱུང་བ་འདི་ལ་ཚིགས་སུ་བཅད་པ་བཀའ་སྩལ་པ་༑
རྒན་པ་དང་ནི་གཞོན་པའང་རུང་༑༑ གང་ལས་ཆོས་ནི་རྣམ་ཤེས་པ་༑༑ དེ་ལ་གུས་པར་ཕྱག་བྱ་སྟེ་༑༑ ཟླ་བ་ཚེས ༼༦༽ ལ་ཇི་བཞིན་ནོ་༑༑
བྲམ་ཟེ་མེ་ལ་དགའ་བཞིག་ཀྱང་མེ་ལ་བསྙེན་བཀུར་བྱེད་ཅིང་ཕྱག་འཚལ་ལོ་༑༑
དེ་ནས་བཅོམ་ལྡན་འདས་ཀྱིས་བྱུང་བ་འདི་ལ་ཚིགས་སུ་བཅད་པ་སྨྲས་པ་༑
རྒན་པ་དང་ནི་གཞོན་པའང་རུང་༑༑ གང་ལས་ཆོས་ནི་རྣམ་ཤེས་པ་༑༑ དེ་ལ་གུས་པར ༼༧༽ ཕྱག་བྱ་སྟེ་༑༑ མེ་ལ་བྲམ་ཟེ་གཙང་མ་བཞིན་༑༑་༑༑
འདུལ་བ་གཞི་༑་བམ་པོ་བཞི་པ་༑
དེ་ནས་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་ཚེ་དང་ལྡན་པ་རྟ་ཐུལ་གྱི་རྐང་པ་གཉིས་ལ་མགོ་བོས་ཕྱག་འཚལ་ཏེ་དོང་ནས་བཅོམ་ལྡན་འདས་ག་ལ་བ་དེར་དོང ༼༣༥ཨ༡༽ ངོ་༑༑དེའི་ཚེན་བཅོམ་ལྡན་འདས་དགེ་སློང་གི་ལ་པོར་བརྒྱ་ཕྲག་དུ་མའི་གུང་ལ་ཆོས་སྟོན་ཅིང་བཞུགས་སོ་༑༑བཅོམ་ལྡན་འདས་ཀྱིས་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་ཐག་རིང་པོ་ཁོ་ན་ནས་གཟིགས་སོ་༑༑གཟིགས་ནས་ཀྱང་དགེ་སློང་རྣམས་ལ ༼༢༽ བཀའ་སྩལ་པ་༑་དགེ་སློང་དག་ཁྱེད་ཀྱིས་གྲོགས་ཡོངས་སུ་སྡུད་པ་༑་ཚོགས་ཡོངས་སུ་འདྲེན་པ་༑་ཚོགས་ཀྱི་མདུན་ནས་འོང་བ་འདི་ལྟ་སྟེ་༑་ཉེ་རྒྱལ་དང་པང་ནས་སྐྱེས་གཉིས་མཐོང་ངམ་༑་བཙུན་པ་མཐོང་ངོ་༑༑འདི་གཉིས་ནི་ངའི་ཉན་ཐོས་ཟུང་དང་༑་ཟུང་གི་མཆོག་དང་༑ ༼༣༽ ཟུང་བཟང་བོར་འགྱུར་ཏེ་༑་གཅིག་ནི་རྫུ་འཕྲུལ་དང་ལྡན་པ་རྣམས་ཀྱི་མཆོག་ཏུ་འགྱུར་ལ་༑་ཅིག་ཤོས་ནི་ཤེས་རབ་དང་ལྡན་པ་རྣམས་ཀྱི་མཆོག་ཏུ་འགྱུར་རོ་༑༑
དེ་ནས་དགེ་སློང་ཞིག་གིས་དེའི་ཚེ་ཚིགས་སུ་བཅད་པ་སྨྲས་པ་༑
སྟོན་པ་དགོངས་ཡུལ་མཐའ་ཡས་པ་༑༑་སྐྱེས་བུའི ༼༤༽ དབང་པོ་མཁྱེན་མཐར་བྱོན་༑༑ བཅོམ་ལྡན་སྲིད་པའི་མཐར་མཛད་པས་༑༑་གྲོགས་པོ་ཉེ་རྒྱལ་པང་ནས་སྐྱེས་༑༑
འོད་མའི་ཚལ་དུ་མ་ཕྱིན་པར་༑༑་དེ་ལྟར་མཆི་པ་གཟིགས་གྱུར་ནས་༑༑ ཆོགས་མཆོག་དབུས་སུ་དེ་གཉིས་ནི་༑༑་འདི་གཉིས་ང་ཡི་ཉན་ཐོས་ཀྱི་༑༑
ཟུང་མཆོག་འགྱུར ༼༥༽ ཞེས་ངེས་བསྟན་ཏེ་༑༑་གཅིག་ནི་རྫུ་འཕྲུལ་ལྡན་པའི་མཆོག་༑༑ ཅིག་ཤོས་ཤེས་རབ་ལྡན་པ་ཡི་༑༑་མཆོག་ཏུ་འགྱུར་བར་ལུང་བསྟན་མཛད་༑༑
དེ་ནས་ཀུན་དུ་རྒྱུ་ཉེ་རྒྱལ་དང་པང་ནས་སྐྱེས་གཉིས་བཅོམ་ལྡན་འདས་གལ་བ་དེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས ༼༦༽ ལ་མགོ་བོས་ཕྱག་འཚལ་ཏེ་༑་བཅོམ་ལྡན་འདས་ལ་འདི་སྐད་ཅེས་གསོལ་ཏེ་༑༑བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་གནང་ན་༑་བདག་ཅག་བཅོམ་ལྡན་འདས་ཀྱི་སྦྱན་སྔར་ཚངས ༼༧༽ བར་སྤྱོད་པ་སྤྱད་པར་པ་གྱིའོ་༑༑བཅོམ་ལྡན་འདས་ཀྱིས་དེ་གཉིས་ལ་དགེ་སློང་ཚུར་ཤོག་ཅེས་བྱ་པས་རབ་ཏུ་མྱུང་ཞིང་དགེ་སློང་དག་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པ་དང་༑་དེ་དག་བཅོམ་ལྡན་འདས་ཀྱི་བཀའི་མཇུག་ཁོ་ནར་སྐྲ་བྱི་བ་དང་སྣམ་སྦྱར་གྱོན་པར་གྱུར ༼༣༥བ༡༽ ཏེ་༑་སྐྲ་དང་ཁ་སྤུ་ཞག་བདུན་སྐྱེས་པ་ཙམ་དང་༑་ལག་པ་ན་ལྷུང་བཟེད་དང་༑་བྱམ་བུམ་ཐོགས་པ་དང་༑་དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ་༑༑ཡང་སྨྲས་པ་༑་དེ་བཞིན་གཤེགས་པས་ཚུར་ཤོག་བཀའ་སྩལ་པས་༑༑སྐྲ ༼༢༽ བྱི་སྣམ་སྦྱར་གྱོན་པའི་ལུས་ལྡན་ཞིང་༑༑མདོ་ལ་དབང་པོར་བཞིར་གནས་གྱུར་ཏེ་༑༑སངས་རྒྱས་དགོངས་བས་ལུས་གཟུགས་བཀབ་པར་གྱུར་༑༑
དེ་ནས་དགེ་སློང་རབ་ཏུ་མང་པོ་དག་སྔ་དྲོ་ཤམ་ཐབས་བགོས་ལྷུང་བཟེད་དང་ཆོས་གོས་ཐོགས་ཏེ་༑་རྒྱལ་པོའི་ཁབ་ཏུ་བསོད ༼༣༽ སྙོམས་ལ་ཞུགས་པ་དང་༑་དེ་ན་རྒྱལ་པོའི་ཁབ་ཀྱི་མི་གང་དག་ཡང་དག་རྒྱལ་བ་ཅན་གྱི་མུ་སྟེགས་ཅན་གྱི་གནས་རབ་ཏུ་བྱུང་ཞིག་བསྙེན་པར་རྫོགས་ནས་རིང་པོ་མ་ལོན་པས་ཡི་མ་རངས་ཤིང་མངོན་པར་མི་དགའ་བ་དེ་དག་གིས་དགེ་སློང་དེ་དང་དེ་དག་མཐོང་ནས་ཅོ་འདྲི་ཞིང་ཚིགས་སུ་བཅད་པ ༼༤༽ སྨྲས་པ་༑
སངས་རྒྱས་མ་གདྷཱ་དག་གི་༑༑ གྲོང་མཆོག་རྒྱལ་པོའི་ཁབ་གཤེས་པས་༑༑ ཡང་དག་རྒྱལ་བའི་ཀུན་ཁྲིད་ན་༑༑ ཕྱིན་ཆད་ཅི་ཞིག་བཀྲི་བར་བྱ་༑༑
དེས་དགེ་སློང་རྣམས་སྤ་གོང་ཞིང་མི་དགའ་བ་དང་མི་འཇིགས་པ་མེད་པར་གྱུར་ཏོ་༑༑
དེ་ནས་དགེ་སློང་རབ་ཏུ་མང་པོ་དག་རྒྱལ ༼༥༽ པོའི་ཁབ་ཏུ་བསོད་སྙོམས་ཀྱི་ཕྱིར་བརྒྱུས་ནས་ཟས་ཀྱི་བྱ་བ་བྱས་ཏེ་ཕྱི་དྲོ་བསོད་སྙོམས་མི་ལེན་པས་ལྷུང་བཟེད་དང་ཆོས་གོས་མཁོས་སུ་ཕབ་ནས་རྐང་པ་གཉིས་བཀྲུས་ཏེ་སྡུག་བསྔལ་ཞིང་མི་བདེ་པས་བཅོམ་ལྡན་འདས་ག་ལ་བདེར་དོང་ནས་ཕྱིན་པ་དང་༑་བཅོམ་ལྡན་འདས་ཀྱི་ཞབས་གཉིས་ལ ༼༦༽ མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ་༑༑ཕྱོགས་གཅིག་ཏུ་འཁོད་ནས་བཅོམ་ལྡན་འདས་ལ་དགེ་སློང་རབ་ཏུ་མང་པོ་དག་གིས་འདི་སྐད་ཅེས་གསོལ་ཏོ་༑༑བཙུན་པ་འདི་ན་བདག་ཅག་དེག་སློང་རབ་ཏུ་མང་པོ་དག་སྔ་དྲོ་ཤམ་ཐབས་འཚལ་༑༑ལྷུང་བཟེད་དང་ཆོས་གོས་ཐོགས ༼༧༽ ཏེ་རྒྱལ་པོའི་ཁབ་ཏུ་བསོད་སྙོམས་ལ་ཞུགས་པ་དང་༑་དེ་ན་རྒྱལ་པོའི་ཁབ་གྱི་མི་གང་དག་ཡང་དག་རྒྱལ་བ་ཅན་གྱི་མུ་སྟེགས་ཅན་གྱི་གནས་རབ་ཏུ་ཕྱུང་ཞིང་བསྙེན་པར་རྫོགས་ནས་རིང་པོ་མ་ལགས་པས་ཡི་མ་རངས་ཤིང་མངོན་པར་མི་དགའ་བ་དེ་དག་གིས་དགེ་སློང་དེ་དང་དེ་དག་མཐོང་ནས ༼༣༦ཨ༡༽ ཅོ་འདྲི་ཞིང་ཚིགས་སུ་བཅད་པ་༑
སངས་རྒྱས་མ་གདྷཱ་དག་གི་༑༑ གྲོང་མཆོག་རྒྱལ་པོའི་ཁབ་གཤེགས་པས་༑༑ ཡང་དག་རྒྱལ་བའི་ཀུན་ཁྲིད་ན་༑༑ ཕྱིན་ཆད་ཅི་ཞིག་བཀྲི་པར་བྱ་༑༑
ཞེས་མཆི་ནས་དེས་བདག་ཅག་རྣམས་སྤ་གོང་ཞིང་མི་དགའ་བ་དང་༑་མི ༼༢༽ འཇིག་པ་མ་མཆིས་པར་གྱུར་ཏོ་༑༑
བཅོམ་ལྡན་འདས་ཀྱིས་བཀའ་སྩལ་བ་༑་དགེ་སློང་དག་རྒྱལ་པོའི་ཁབ་ཀྱི་མི་དེ་སྐད་ཟེར་བ་རྣམས་ལ་འདི་སྐད་ཅེས་༑
འདི་ལ་དཔའ་ཆེན་བདེ་གཤེགས་དག་༑༑ དམ་པའི་ཆོས་ཀྱིས་ཁྲིད་མཛད་དེ་༑༑ དེ་དག་ཆོས་ཀྱིས་ཁྲིད་མཛད་ལ་༑༑ ༼༣༽ མཁས་བསུ་ཞིག་མི་བཟོད་བྱེད་༑༑
ཅེས་བརྗོད་ན་རྒྱལ་པོའི་ཁབ་ཀྱི་མི་དེ་སྐད་ཟེར་བ་རྣམས་ཀྱི་རློམ་པ་ཙམ་མམ་སྤོབས་པ་ཙམ་གང་ཡིན་པ་དེ་ཐམས་ཅད་ཀྱི་ཐམས་ཅད་དུ་མེད་པར་འགྱུར་རོ་༑༑
དེ་ནས་དགེ་སློང་རབ་ཏུ་མང་པོ་དག་སྔ་དྲོ་ཤམ་ཐབས་བགོས་ལྷུང་བཟེད་དང་ཆོས་གོས་ཐེགས་ཏེ ༼༤༽ རྒྱལ་བོའི་ཁབ་ཏུ་བསོད་སྙོམས་ལ་ཞུགས་པ་དང་༑་དེ་ན་རྒྱལ་པོའི་ཁབ་ཀྱི་མི་གང་དག་ཡང་དག་རྒྱལ་བཅན་གྱི་མུ་སྟེགས་ཅན་གྱི་གནས་རབ་ཏུ་ཕྱུང་ཞིང་བསྙེན་པར་རྫོགས་ནས་རིང་པོ་མ་ལོན་པས་ཡི་མ་རངས་ཤིང་མངོན་པར་མི་དགའ་བདེ་དག་གིས་དགེ་སློང་དེ་དང་དེ་དག་མཐོང་ནས་ཅོ་འདྲི ༼༥༽ ཞིང་ཚིགས་སུ་བཅད་པ་སྨྲས་པ་༑
སངས་རྒྱས་མ་གདྷཱ་དག་གི་༑༑་གྲོང་མཆོག་རྒྱལ་པོའི་ཁབ་གཤེགས་པས་༑༑ ཡང་དག་རྒྱལ་བའི་ཀུན་ཁྲིད་ན་༑༑་ཕྱིན་ཆད་ཅི་ཞིག་བཀྲི་པར་བྱ་༑༑
དེ་ནས་དགེ་སློང་ཞིག་གིས་དེའི་ཚེ་ཚེགས་སུ་བཅད་པ་སྨྲས་པ་༑༑ འདི་ན་དཔའ་ཆེན་བདེ་གཤེགས ༼༦༽ དག་༑༑་དམ་པའི་ཆོས་ཀྱིས་ཁྲིད་མཛད་དེ་༑༑ དེ་དག་ཆོས་ཀྱིས་ཁྲིད་མཛད་ལ་༑༑་མཁས་པ་སུ་ཞིག་བཟོད་མི་བྱེད་༑༑
དེ་སྐད་ཅེས་སྨྲས་པ་དང་༑་རྒྱལ་པོའི་ཁབ་ཀྱི་མི་དེ་སྐད་ཟེར་པ་རྣམས་ཀྱི་རློམ་པ་ཙམ་མམ་སྤོབས་པ་ཙམ་གང་ཡིན་པ་དེ་ཐམས་ཅད་ཀྱི་ཐམས་ཅད་དུ་མེད་པར་གྱུར ༼༧༽ ཏོ་༑༑
ཇི་ཙམ་དུས་གཞན་ཞིག་ན་བྲམ་ཟེ་གནས་ལེན་གྱི་བུ་དུས་ལ་བབ་ཅིང་དེའི་ཆུང་མ་ཡང་དུས་ལ་བབ་༑་བྲམ་ཟེ་སྐར་རྒྱལ་ཡང་དུས་ལ་བབ་༑་ཤཱ་རི་ཀཱ་ཡང་དུས་ལ་བབ་བོ་༑༑བྲམ་ཟེའི་བུ་ཁྱེའུ་སྟོད་རིངས་ཀྱང་ལྷོ་ཕྱོགས་ནས་འཇིག་རྟེན་རྒྱང་འཕེན་བཟུང་ནས་གྲོང་ནལ་དར་ཕྱིན་པ་དང་༑ ༼༣༦བ༡༽ དེ་སྒོབས་བཞིན་གྱི་གཟུགས་ལས་ངོ་ཤེས་ནས་སྨྲས་པ་༑་ཤེས་ལྡན་ཁྱོད་སྟོད་རིངས་ཡིན་ནམ་༑་ཁོ་བོ་སྐྱེ་བོ་དག་གིས་དེ་ལྟར་ཤེས་སོ་༑༑བྲམ་ཟེ་གནས་ལེན་གྱི་བུ་དེ་ག་རེ་༑་དུས་ལ་བབ་པོ་༑༑དེའི་ཆུང་མ་དེ་ག་རེ་༑་དེ་ཡང་དུས་ལ་བབ་པོ་༑༑བྲམ་ཟེ་སྐར་རྒྱལ་ག་རེ་༑་དེ་ཡང་དུས ༼༢༽ ལ་བབ་པོ་༑༑ཤཱ་རི་ཀཱ་ག་རེ་༑༑དེ་ཡང་དུས་ལ་བབ་པོ་༑༑ཤཱ་རིའི་བུ་དེ་ག་རེ་༑་རྒྱལ་པོའི་ཁབ་ཏུ་སྟོན་པ་ཡང་དག་རྒྱལ་བ་ཅན་ཞེས་བྱ་བ་བྱུང་ནས་རིང་པོ་མ་ལོ་ན་བ་དེའི་གན་དུ་རབ་ཏུ་བྱུང་ངོ་༑༑འདི་ལྟ་སྟེ་རེ་ཞིག་རབ་ཏུ་དབྱུང་བར་བྱ་བ་དེ་ནི་བྲམ་ཟེས་བྱ་བ་ཡིན་ནོ་༑༑དེ་མཐར་གྱིས་རྒྱལ་པོའི ༼༣༽ ཁབ་ཏུ་ཕྱིན་ནས་དེ་དེར་སོང་སྟེ་དྲིས་པ་༑་སྟོན་པ་ཡང་དག་རྒྱལ་བ་ཅན་ག་རེ་༑་དུས་ལ་བབ་པོ་༑༑དེའི་མུ་སྟེགས་ཀྱི་གནས་ག་རེ་༑་ཐམས་ཅད་དགེ་སྤྱོད་གཽ་ཏ་མའི་དྲུང་དུ་རབ་ཏུ་བྱུང་ངོ་༑༑དགེ་སྤྱོད་གཽ་ཏ་མ་ནི་འཁོར་ལོས་སྒྱུར་བའི་རྒྱལ་པོར་ལུང་བསྟན་པས་དེ་ཡང་དེའི་མདུན་ན་འདོན་དུ་འགྱུར་བས་ལེགས་སོ་༑༑
དེ་ནས་ཀུན ༼༤༽ དུ་རྒྱུ་སེན་རིངས་བཅོམ་ལྡན་འདས་ག་ལ་བདེར་སོང་སྟེ་ཕྱིན་ནས་བཅོམ་ལྡན་དང་ཐབས་ཅིག་ཕན་ཚུན་མངོན་དུ་ཡང་དག་པར་དགའ་བར་འགྱུར་བ་དང་༑་ཡང་དག་པར་མགུ་བར་འགྱུར་བའི་གཏམ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ་༑༑ཕྱོགས་གཅིག་ཏུ་འདུག་ནས ༼༥༽ བཅོམ་ལྡན་འདས་ལ་ཀུན་དུ་རྒྱུ་སེན་རིངས་ཀྱིས་འདི་སྐད་ཅེས་གསོལ་ཏོ་༑༑ཀྱེ་གཽ་ཏ་མ་བདག་ནི་ཐམས་ཅད་མི་བཟོད་དོ་༑༑མེར་འཇུག་གི་བུ་ཁྱོད་ཀྱིས་བདག་ཐམས་ཅད་མི་བཟོད་པར་ལྟ་བ་གང་ཡིན་པའི་ལྟ་བ་དེ་ཡང་མི་བཟོད་དོ་༑༑ཀྱེ་གཽ་ཏ་མ་བདག་ནི་ཐམས་ཅད་མི་བཟོད་པར་ལྟ་པ་གང ༼༦༽ ཡིན་པའི་ལྟ་བ་དེ་ཡང་མི་བཟོད་དོ་༑༑མེར་འཇུག་གི་བུ་འོན་ཁྱོད་ཀྱིས་དེ་ལྟར་ཤེས་ཤིང་དེ་ལྟར་མཐོང་ན་ལྟ་བ་དེ་ཡང་སྤོང་བ་དང་༑་འདོར་བ་དང་༑་མེད་པར་འགྱུར་ལ་༑་ལྟ་བ་གཞན་ཡང་མཚམས་མི་སྦྱོར་བ་དང་༑་ཉེ་བར་མི་ལེན་པ་དང་༑༑མི་འབྱུང་བར་འགྱུར་རོ་༑༑ཀྱེ་གཽ་ཏ་མ་བདགས ༼༧༽ གིས་དེ་ལྟར་ཤེས་ཤིང་དེ་ལྟར་མཐོང་ན་ལྟ་བ་དེ་ཡང་སྤོང་བ་དང་༑་འདོར་བ་དང་༑་མེད་པར་འགྱུར་ལ་༑་ལྟ་བ་གཞན་ཡང་མཚམས་མི་སྦྱོར་བ་དང་༑་ཉེ་བར་མི་ལེན་པ་དང་༑་མི་འབྱུང་བར་འགྱུར་རོ་༑༑མེར་འཇུག་གི་བུ་ཁྱོད་ནི་སྐྱེ་བོ་ཕལ་པོ་ཆེ་དང་ལྷན་ཅིག་མཚུངས་ཤིང་འདྲ་བར་འགྱུར་ཏེ་༑་སྐྱེ ༼༣༧ཨ༡༽ བོ་ཕལ་པོ་ཆེ་ཡང་དེ་ལྟར་ལྟ་ཞིང་དེ་སྐད་སྨྲ་པས་ཁྱོད་ཀྱང་དེ་དང་འདྲ་བ་ཁོ་ན་ར་འགྱུར་རོ་༑༑མེར་འཇུག་གི་བུ་འཇིག་རྟེན་ན་དགེ་སྦྱོང་ངམ་བྲམ་ཟེ་གང་ལ་ལ་དག་ལྟ་པ་འདི་ཡང་འདོར་ཞིང་ལྟ་བ་གཞན་ཡང་ཉེ་བར་མི་ལེན་པའི་དགེ་སྦྱོང་ངམ་བྲམ་ཟེ་དེ་དག་ནི་ཉུང་བ་བས་ཀྱང ༼༢༽ ཆེས་ཉུང་བ་ཞེས་བྱའོ་༑༑མེར་འཇུག་གི་པུ་གསུམ་པོ་འདི་དག་ནི་ལྟ་བའི་གནས་ཡིན་ཏེ་༑་གསུམ་གང་ཞེན་༑་མེར་འཇུག་གི་བུ་འདི་ལ་ལ་བདག་ནི་ཐམས་ཅད་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་དང་༑་གཞན་ཡང་འདི་ལ་ལ་ལ་བདག་ནི་ཐམས་ཅད་མི་བཟོད་དོ་ཞེས་དེ ༼༣༽ ལྟར་ལྟ་ཞིང་དེ་སྐད་སྨྲ་བ་དང་༑་གཞན་ཡང་འདི་ལ་ལ་ལ་བདག་ནི་ཁ་ཅིག་བཟོད་ལ་ཁ་ཅིག་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བའོ་༑༑མེར་འཇུག་གི་བུ་དེ་ལ་བདག་ནི་ཐམས་ཅད་བཟོད་དོ་ཞེས་ལྟ་བའི་ལྟ་བ་གང་ཡིན་པ་འདི་ནི་ཀུན་དུ་འདོད་ཆགས་པར་འགྱུར་གྱི་༑་ཀུན་དུ་འདོད་ཆགས ༼༤༽ པ་མེད་པར་མི་འགྱུར་བ་དང་༑་ཀུན་དུ་ཞེ་སྡང་བར་འགྱུར་གྱི་༑་ཀུན་དུ་ཞེ་སྡང་བ་མེད་པར་མི་འགྱུར་བ་དང་༑་ཀུན་དུ་གཏི་མུག་པར་འགྱུར་གྱི་༑་ཀུན་དུ་གཏི་མུག་པ་མེད་པར་མི་འགྱུང་བ་དང་༑་ཀུན་དུ་སྩོགས་པར་འགྱུར་གྱི་༑་ཀུན་དུ་སྩོགས་པ་མེད་པར་མི་འགྱུར་བ་དང་༑་ཀུན་དུ་སྦྱོར་བ ༼༥༽ འགྱུར་གྱི་༑་ཀུན་དུ་སྦྱོར་བ་དང་དྲལ་བར་མི་འགྱུར་བ་དང་༑་ཀུན་ནས་ཉོན་མོངས་པར་འགྱུར་གྱི་༑་རྣམ་པར་བྱང་བར་མི་འགྱུར་བ་དང་༑་བདག་ནི་ཐམས་ཅད་བཟོད་དོ་ཞེས་ལྟ་པའི་ལྟ་བ་གང་ཡོད་པ་འདི་ནི་མངོན་པར་དགའ་བ་དང་༑་ཉེ་བར་ལེན་པ་དང་ལྷག་པར་ཆགས་པར་འགྱུར་པ་ཡིན ༼༦༽ ནོ་༑༑མེར་འཇུག་གི་བུ་དེ་ལ་བདག་ནི་ཐམས་ཅད་མི་བཟོད་དོ་ཞེས་ལྟ་བའི་ལྟ་བ་གང་ཡིན་པ་འདི་ནི་ཀུན་དུ་འདོད་ཆགས་པ་མེད་པར་འགྱུར་གྱི་༑་ཀུན་དུ་འདོད་ཆགས་པར་མི་འགྱུར་བ་དང་༑་ཀུན་དུ་ཞེ་སྡང་བ་མེད་པར་འགྱུར་གྱི་༑་ཀུན་དུ་ཞེ་སྡང་བར་མི་འགྱུར་བ་དང་༑་ཀུན་དུ་གཏི་མུག ༼༧༽ མེད་པར་འགྱུར་གྱི་༑་ཀུན་དུ་གཏི་མུག་པར་མི་འགྱུར་བ་དང་༑་ཀུན་དུ་སྩོགས་པ་མེད་པར་འགྱུར་གྱི་༑་ཀུན་དུ་སྩོགས་པར་མི་འགྱུར་བ་དང་༑་ཀུན་དུ་སྦྱོར་བ་དང་བྲལ་བ་དང་བྲལ་བར་འགྱུར་གྱི་༑་ཀུན་དུ་སྦྱོར་བར་མི་འགྱུར་བ་དང་༑་རྣམ་པར་བྱང་བར་འགྱུར་གྱི་༑་ཀུན་ནས་ཉོན་མོངས་པར་མི ༼༣༧བ༡༽ འགྱུར་བ་དང་༑་བདག་ནི་ཐམས་ཅད་མི་བཟོད་དོ་ཞེས་ལྟ་བའི་ལྟ་བ་གང་ཡིན་པ་འདི་ནི་མངོན་པར་མི་དགའ་བ་དང་༑་ཉེ་བར་ལེན་པ་མེད་པ་དང་༑་ལྷག་པར་ཆགས་པ་མེད་པར་འགྱུར་བ་ཡིན་ནོ་༑༑མེར་འཇུག་གི་བུ་དེ་ལ་བདག་ནི་ཁ་ཅིག་བཟོད་ལ་ཁ་ཅིག་མི་བཟོད་དོ་ཞེས་ལྟ་བའི ༼༢༽ ལྟ་བ་གང་ཡིན་པ་འདི་ལ་ནི་རེ་ཞིག་བདག་ནི་ཁ་ཅིག་བཟོད་དོ་ཞེས་ལྟ་བའི་ལ་བ་གང་ཡིན་པ་འདི་ནི་ཀུན་དུ་འདོད་ཆགས་པར་འགྱུར་གྱི་༑་ཀུན་དུ་འདོད་ཆགས་པ་མེད་པར་མི་འགྱུར་བ་དང་༑་ཀུན་དུ་ཞེ་སྡང་བར་འགྱུར་གྱི་༑་ཀུན་དུ་ཞེ་སྡང་བ་མེད་པར་མི་འགྱུར་བ་དང་༑་ཀུན་དུ་གཏི ༼༣༽ མུག་པར་འགྱུར་གྱི་༑་ཀུན་དུ་གཏི་མུག་པ་མེད་པར་མི་འགྱུར་བ་དང་༑་ཀུན་དུ་སྩོགས་པར་འགྱུར་གྱི་༑་ཀུན་དུ་སྩོགས་པ་མེད་པར་མི་འགྱུར་བ་དང་༑་ཀུན་དུ་སྦྱོར་བར་འགྱུར་གྱི་༑་ཀུན་དུ་སྤྱོར་བ་དང་བྲལ་བར་མི་འགྱུར་བ་དང་༑་ཀུན་ནས་ཉོན་མོངས་པར་འགྱུར་གྱི་༑་རྣམ་པར་བྱང ༼༤༽ བར་མི་འགྱུར་བ་དང་༑་བདག་ནི་ཁ་ཅིག་བཟོད་དོ་ཞེས་ལྟ་བའི་ལྟ་བ་གང་ཡིན་པ་འདི་ནི་མངོན་པར་དགའ་བ་དང་༑་ཉེ་བར་ལེན་པ་དང་༑་ལྷག་པར་ཆགས་པར་འགྱུར་བ་ཡིན་ནོ་༑༑བདག་ནི་ཁ་ཅིག་མི་བཟོད་དོ་ཞེས་ལྟ་བའི་ལྟ་བ་གང་ཡིན་པ་འདི་ནི་ཀུན་དུ་འདོད་ཆགས་པ་མེད ༼༥༽ པར་འགྱུར་གྱི་༑་ཀུན་དུ་འདོད་ཆགས་པར་མི་འགྱུར་བ་དང་༑་ཀུན་དུ་ཞེ་སྡང་བ་མེད་པར་འགྱུར་གྱི་༑་ཀུན་དུ་ཞེ་སྡང་པར་མི་འགྱུར་བ་དང་༑་ཀུན་དུ་གཏི་མུག་པ་མེད་པར་འགྱུར་གྱི་༑་ཀུན་དུ་གཏི་མུག་པར་མི་འགྱུར་བ་དང་༑་ཀུན་དུ་སྩོགས་པ་མེད་པར་འགྱུར་གྱི་༑་ཀུན་དུ་སྩོགས ༼༦༽ པར་མི་འགྱུར་བ་དང་༑་ཀུན་དུ་སྦྱོར་བ་དང་བྲལ་བར་འགྱུར་གྱི་༑་ཀུན་དུ་སྦྱོར་བར་མི་འགྱུར་བ་དང་༑་རྣམ་པར་བྱང་བར་འགྱུར་གྱི་༑་ཀུན་ནས་ཉོན་མོངས་པར་མི་འགྱུར་བ་དང་༑་བདག་ནི་ཁ་ཅིག་མི་བཟོད་དོ་ཞེས་ལྟ་པའི་ལྟ་བ་གང་ཡིན་པ་འདི་ནི་མངོན་པར་མི་དགའ་བ་དང་༑་ཉེ་བར ༼༧༽ ལེན་པ་མེད་པ་དང་༑་ལྷག་པར་ཆགས་པ་མེད་པར་འགྱུར་བ་ཡིན་ནོ་༑༑དེ་ལ་ཕགས་པ་ཉན་ཐོས་ཐོས་པ་དང་ལྡན་པ་ནི་འདི་ལྟར་སོ་སོར་རྟོག་པར་བྱེད་དེ་༑༑གལ་ཏེ་བདག་ཐམས་ཅད་བཟོད་དོ་ཞེས་དེ་ལྟར་ལྟ་ཞིང་དེ་ལྟར་ལྟ་ཞིང་དེ་སྐད་སྨྲ་བ ༼༣༨ཨ༡༽ གང་ཡིན་པ་དང་༑་བདག་ནི་བཅིག་བཟོད་ལ་ཁ་ཅིག་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་གང་ཡིན་པ་གཉིས་དང་བདག་ལྷན་ཅིག་རྩོད་པར་འགྱུར་༑་འགྱེད་པར་འགྱུར་ཏེ་༑་རྩོད་ན་འགྱེད་པར་འགྱུར་༑༑འགྱེད་ན་རྣམ་པར་འཚོ་བར་འགྱུར་རོ་༑༑དེ་ལྟར་རྩོད་པ་དང ༼༢༽ འགྱེད་པ་དང་༑་རྣམ་པར་འཚེ་བ་ཡང་དག་པར་མཐོང་ནས་ལྟ་བ་འདི་འང་དོར་ཞིང་ལྟ་བ་གཞན་ཉེ་བར་མི་བླང་སྟེ་༑་དེ་ལྟར་ན་བདག་ལ་ལྟ་བ་དེ་ཡང་སྡོང་པ་དང་༑་འདོར་པ་དང་༑་མེད་པར་འགྱུར་ལ་༑་ལྟ་པ་གཞན་ཡང་མཚམས་མི་སྦྱོར་བ་དང་༑་ཉེ་བར་མི་ལེན་པ་དང་༑་མི་འབྱུང ༼༣༽ བར་འགྱུར་རོ་སྙམ་མོ་༑༑དེ་ལ་འཕགས་པ་ཉན་ཐོས་ཐོས་པ་དང་ལྡན་པ་ནི་འདི་ལྟར་སོ་སོར་རྟོག་པར་བྱེད་དེ་༑༑གལ་ཏེ་བདག་ཐམས་ཅད་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲན་དེ་བདག་ནི་ཐམས་ཅད་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་གང་ཡིན་པ་དང་༑་བདག་ནི་ཁ་ཅིག་བཟོད་ལ ༼༤༽ ཁ་ཅིག་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་གང་ཡིན་པ་གཉིས་དང་བདག་ལྷན་ཅིག་རྩོད་པར་འགྱུར་༑་འགྱེད་པར་འགྱུར་ཏེ་༑་རྩོད་ན་འགྱེད་པར་འགྱུར་༑་འགྱེད་ན་རྣམ་པར་འཚེ་བར་འགྱུར་རོ་༑༑དེ་ལྟར་རྩོད་པ་དང་༑་འགྱེད་པ་དང་༑་རྣམ་པར་འཚེ་བ་ཡང་དག་པར་མཐོང་ནས ༼༥༽ ལྟ་བ་འདི་ཡང་དོར་ཞིང་ལྟ་བ་གཞན་ཉེ་བར་མི་བླང་སྟེ་༑་དེ་ལྟར་ན་བདག་ལ་ལྟ་བ་དེ་ཡང་སྤོང་བ་དང་༑་འདོར་བ་དང་༑་མེད་པར་འགྱུར་ལ་༑་ལྟ་བ་གཞན་ཡང་མཚམས་མི་སྦྱོར་བ་དང་༑་ཉེ་བར་མི་ལེན་པ་དང་༑་མི་འབྱུང་བར་འགྱུར་རོ་སྙམ་མོ་༑༑དེ་ལ་འཕགས་པ་ཉན་ཐོས་ཐོས་པ་དང ༼༦༽ ལྡན་པ་ནི་འདི་ལྟར་སོ་སོར་རྟོག་པར་བྱེད་དེ་གལ་ཏེ་བདག་ཁ་ཅིག་བཟོད་ལ་ཁ་ཅིག་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲན་བདག་ནི་ཐམས་ཅད་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་གང་ཡིན་པ་དང་༑་བདག་ནི་ཁ་ཅིག་བཟོད་ལ་ཁ་ཅིག་མི་བཟོད་དོ་ཞེས་དེ་ལྟར་ལྟ་ཞིང་དེ་སྐད་སྨྲ་བ ༼༧༽ གང་ཡིན་པ་གཉིས་དང་བདག་ལྷན་ཅིག་རྩོད་པར་འགྱུར་༑་འགྱེད་པར་འགྱུར་ཏེ་༑་རྩོད་ན་འགྱེད་པར་འགྱུར་༑་བགྱེད་ན་རྣམ་པར་འཚེ་བར་འགྱུར་རོ་༑༑དེ་ལྟར་རྩོད་པ་དང་༑་འགྱེད་པ་དང་༑་རྣམ་པར་འཚེ་བ་ཡང་དག་པར་མཐོང་ནས་ལྟ་བ་འདི་ཡང་དོར་ཞིང་ལྟ་པ་གཞན ༼༣༨བ༡༽ ཡང་ཉེ་བར་མི་བླང་སྟེ་༑་དེ་ལྟར་ན་བདག་ལ་ལྟ་བ་དེ་ཡང་སྤོང་བ་དང་༑་འདོད་པ་དང་༑་མེད་པར་འགྱུར་ལ་༑་ལྟ་བ་གཞན་ཡང་མཚམས་མི་སྦྱོར་བ་དང་༑་ཉེ་བར་མི་ལེན་པ་དང་༑་མི་འབྱང་བར་འགྱུར་རོ་སྙམ་མོ་༑༑མེར་འཇུག་གི་བུ་ལུས་འདི་ནི་གཟུགས་ཅན་རགས་པ་འགྱུང ༼༢༽ བཆེན་པོ་བཞི་ལས་གྱུར་པ་ཡིན་ཏེ་༑་དེ་ལ་འཕགས་པའི་ཉན་ཐོས་ཀྱིས་ཡང་དང་ཡང་དུ་འབྱུང་བ་དང་འཇིག་པ་རྗེས་སུ་བལྟ་ཞིང་གནས་པར་བྱའོ་༑༑དེ་ལ་འཕགས་པའི་ཉན་ཐོས་ཡང་དང་ཡང་དུ་འབྱུང་བ་དང་འཇིག་པ་རྗེས་སུ་བལྟ་ཞིང་གནས་ན་༑་དེ་ལ་ལུས་ལ་འདུན་པ་དང་༑ ༼༣༽ ལུས་ལ་ཆགས་པ་དང་༑་ལུས་ལ་དགའ་བ་དང་༑་ལུས་ལ་ཞེན་པ་དང་༑་ལུས་ལ་ཞེན་པ་དང་༑་ལུས་ལ་ལྷག་པར་ཆགས་པ་འབྱུང་བ་གང་ཡིན་པ་དེས་དེའི་སེམས་ཡོངས་སུ་གཏུགས་ཏེ་མི་གནས་སོ་༑༑མེར་འཇུག་གི་བུ་གསུམ་པོ་འདི་དག་ནི་ཚོར་བ་ཡིན་ཏེ་༑་གསུམ་གང ༼༤༽ ཞེན་༑་བདེ་བ་དང་༑་སྡུག་བསྔལ་དང་༑་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའོ་༑༑མེར་འཇུག་གི་བུ་གང་གི་ཚེ་འཕགས་པའི་ཉན་ཐོས་བདེ་བའི་ཚོར་བ་མྱོང་བར་བྱེད་པ་དེའི་ཚེ་ན་དེ་ལ་སྡུག་བསྔལ་དང་༑་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་གཉིས ༼༥༽ འགག་པར་འགྱུར་ཏེ་༑༑དེའི་ཚེ་ན་འཕགས་པའི་ཉན་ཐོས་བདེ་བའི་ཚོར་བ་འབའ་ཞིག་མྱོང་བར་བྱེད་དེ་༑་བདེ་བའི་ཚོར་བ་ཡང་མི་རྟག་པ་དང་༑་སྡུག་བསྔལལ་བ་དང་༑་འགོག་པའི་ཆོས་ཅན་ཡིན་ནོ་༑༑གང་གི་ཚེ་འཕགས་པའི་ཉན་ཐོས་སྡུག་བསྔལ་གྱི་ཚོར་བ་མྱོང་བར་བྱེད་པ ༼༦༽ དེའི་ཚེ་ན་དེ་ལ་བདེ་བ་དང་༑་སྡུག་བསྔལ་པ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་གཉིས་འགག་པར་འགྱུར་ཏེ་༑་དེའི་ཚེ་ན་འཕགས་པའི་ཉན་ཐོས་སྡུག་བསྔལ་གྱི་ཚོར་བ་འབའ་ཞིག་མྱོང་བར་བྱེད་དེ་༑༑སྡུག་བསྔ་གྱི་ཚོར་བ་ཡང་མི་རྟག་པ་དང་༑་སྡུག་བསྔལ་བ་དང་༑་འགོག ༼༧༽ པའི་ཆོས་ཅན་ཡིན་ནོ་༑༑གང་གི་ཚེ་འཕགས་པའི་ཉན་ཐོས་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་མྱོང་བར་བྱེད་པ་དེའི་ཚེ་ན་དེ་ལ་བདེ་བ་དང་སྡུག་བསྔལ་གྱི་ཚོར་བ་གཉིས་འགག་པར་འགྱུར་ཏེ་༑་དེའི་ཚེ་ན་འཕགས་པའི་ཉན་ཐོས་སྡུག་བསྔལ་ཡང་མ་ཡིན་བདེ་བ ༼༣༩ཨ༡༽ ༄༅་༑་ཡང་མ་ཡིན་བའི་ཚོར་བ་འབའ་ཞིག་མྱོང་བར་བྱེད་དེ་༑་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ཡང་མི་རྟག་པ་དང་༑་སྡུག་བསྔལ་བ་དང་༑་འགོག་པའི་ཆོས་ཅན་ནོ་༑༑དེ་འདི་སྙམ་དུ་སེམས་ཏེ་ཚོར་བ་འདི་དག་གི་གཞི་ནི་གང་ཡིན་༑་ཀུན་འབྱུང ༼༢༽ བ་ནི་གང་ཡིན་༑་རིགས་མཐུན་པ་ནི་གང་ཡིན་༑་རབ་ཏུ་སྐྱེད་པ་ནི་གང་ཡིན་སྙམ་ན་༑་དེ་འདི་སྙམ་དུ་སེམས་ཏེ་༑་ཚོར་བ་འདི་དག་གི་གཞི་ནི་རེག་པ་ཡིན་༑་ཀུན་འབྱུང་བ་ནི་རེག་པ་ཡིན་༑་རིགས་མཐུན་པ་ནི་རེག་པ་ཡིན་༑་རབ་ཏུ་སྐྱེད་པ་ནི་རེག་པ་ཡིན་ཏེ་༑་རེག་པ ༼༣༽ དེ་དང་དེ་ཀུན་འབྱུང་བ་ལས་ཚོར་བ་དེ་དང་དེ་དག་ཀུན་འབྱུང་ངོ་༑༑རེག་པ་དེ་དང་དེ་འགགས་པ་ལས་ཚོར་བ་དེ་དང་དེ་དག་འགག་པར་འགྱུར་༑་ཉེ་བར་ཞི་བར་འགྱུར་༑་བསིལ་བར་འགྱུར་༑་ནུབ་པར་འགྱུར་རོ་སྙམ་མོ་༑༑དེ་བདེ་བའམ་༑་སྡུག་བསྔལ་བའམ་༑་སྡུག་བསྔལ་ཡང ༼༤༽ མ་ཡིན་བདེ་བ་ཡང་མ་ཡིན་པའི་ཚོར་བ་གང་ཡང་རུང་བ་མྱོང་བར་བྱེད་པ་ན་དེས་དེ་དག་གི་ཀུན་འབྱུང་བ་དང་༑་ནུབ་པ་དང་༑་རོ་མྱར་བ་དང་༑་ཉེས་དམིགས་དང་༑་ངེས་པར་འབྱུང་བ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་༑༑དེ་ཚོར་བ་དེ་དག་གི་ཀུན་འབྱུང་བ་དང་༑་ནུབ་པ ༼༥༽ དང་༑་རོ་མྱང་བ་དང་༑་ཉེས་དམིགས་དང་༑་ངེས་པར་འགྱུར་བ་ཡང་དག་པ་ཇི་ལྟ་བ་བཞིན་རབ་ཏུ་ཤེས་པ་ན་ཚོར་བ་བྱུང་ངོ་ཅོག་ལ་མི་རྟག་པར་རྗེས་སུ་ལྟ་ཞིང་གནས་༑་ཟད་པར་རྗེས་སུ་ལྟ་བ་དང་༑་འཇིག་པར་རྗེས་སུ་ལྟ་བ་དང་༑་འདོད་ཆགས་དང་བྲལ་བར་རྗེས་སུ་ལྟ་བ་དང་༑་འགོག ༼༦༽ པར་རྗེས་སུ་ལྟ་བ་དང་༑་རབ་ཏུ་སྤོང་བར་རྗེས་སུ་ལྟ་ཞིང་གནས་སོ་༑༑དེ་ཚོར་བ་བྱུང་ངོ་ཅོག་ལ་མི་རྟག་པར་རྗེས་སུ་ལྟ་ཞིང་གནས་པ་དང་༑་ཟད་པར་རྗེས་སུ་ལྟ་བ་དང་༑་འཇིག་པར་རྗེས་སུ་ལྟ་བ་དང་༑་འདོད་ཆགས་དང་བྲལ་བར་རྗེས་སུ་ལྟ་བ་དང་༑་འགོག་པར་རྗེས་སུ་ལྟ་བ་དང་༑ ༼༧༽ རབ་ཏུ་སྤོང་བར་རྗེས་སུ་ལྟ་ཞིང་གནས་པ་ན་འཇིག་རྟེན་ལ་ཅུང་ཟད་ཀྱང་ཉེ་བར་ལེན་པར་མི་བྱེད་དོ་༑་ཉེ་བར་ལེན་པར་མི་བྱེད་ན་ཡོངས་སུ་གདུང་བར་མི་འགྱུར་རོ་༑༑ཡོངས་སུ་མི་གདུང་ན་བདག་གི་སྐྱེ་བ་ཟད་དོ་༑༑ཚངས་པར་སྤྱོད་པ་བསྟེན་ཏོ་༑༑བྱ་བ་བྱས་སོ་༑༑སྲིད་པ་འདི་ལས་གཞན ༼༣༩བ༡༽ མི་ཤེས་སོ་ཞེས་གོ་བར་བྱེད་ཅིང་བདག་ཉིད་ཁོ་ནས་ཡོངས་སུ་མྱ་ངན་ལས་འདའ་བར་བྱེད་དོ་༑༑དེ་ལུས་ཀྱི་མཐའ་པའི་ཚོར་བ་མྱོང་བར་བྱིད་པ་ན་ལུས་ཀྱི་མཐར་པའི་ཚོར་བ་མྱོང་ངོ་སྙམ་དུ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་༑༑སྲོག་གི་མཐའ་པའི་ཚོར་བ་མྱོང་བར་བྱེད་པ་ན་སྲོག་གི ༼༢༽ མཐའ་པའི་ཚོར་བ་མྱོང་ངོ་སྙམ་དུ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་༑༑ལུས་ཞིག་པའི་འོག་ཏུ་སྲོག་ཡོངས་སུ་གཏུགས་པས་འདི་ཉིད་དུ་དེའི་ཚོར་བ་ཐམས་ཅད་མ་ལུས་པར་འགག་པར་འགྱུར་༑་མ་ལུས་པར་ནུབ་པར་འགྱུར་༑་མ་ལུས་པར་ཟད་པར་འགྱུར་༑་མ་ལུས་པར་ཡོངས ༼༣༽ སུ་གཏུགས་པར་འགྱུར་རོ་༑༑དེ་འདི་སྙམ་དུ་སེམས་ཏེ་༑་བདག་བདེ་བའི་ཚོར་བ་མྱོང་བར་བྱེད་པ་ན་ལུས་ཞིག་པར་གྱུར་ན་དེ་ཉིད་སྡུག་བསྔལ་གྱི་མཐའ་ཡིན་ནོ་༑༑བདག་སྡུག་བསྔལ་དང་༑་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་མྱོང་བར་བྱེད་པ་ན་ལུས་ཞིག་པར་གྱུར ༼༤༽ ན་དེ་ཉིད་སྡུག་བསྔལ་གྱི་མཐའ་ཡིན་ནོ་སྙམ་མོ་༑༑དེ་བདེ་བའི་ཚོར་བ་མྱོང་བར་བྱེད་པ་ན་མི་ལྡན་པ་མྱོང་བར་བྱེད་ཀྱི་ལྡན་པ་ནི་མ་ཡིན་ནོ་༑༑དེ་སྡུག་བསྔལ་དང་༑་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་མྱོང་བར་བྱེད་པ་ན་མི་ལྡན་པ་མྱོང་བར་བྱེད་ཀྱི་ལྡན་པ་ནི་མ་ཡིན་ནོ་༑༑༼༥༽ ཇི་ཞིག་དང་མི་ལྡན་ཞེ་ན་༑་འདོད་ཆགས་དང་༑་ཞེ་སྡང་དང་༑་གཏི་མུག་དང་མི་ལྡན་པ་དང་༑་སྐྱེ་བ་དང་༑་རྒ་བ་དང་༑་ན་བ་དང་༑་འཆི་བ་དང་༑་མྱ་ངན་དང་༑་སྨྲེ་སྔགས་འདོན་པ་དང་༑་སྡུག་བསྔལ་བ་དང་༑་ཡིང་མི་བདེ་པ་དང་༑་འཁྲུག་པ་དག་དང་མི་ལྡན་པ་དང་༑་སྡུག་བསྔལ ༼༦༽ དང་མི་ལྡན་པ་རང་སྨྲའོ་༑༑དེའི་ཚེན་ཚེ་དང་ལྡན་པ་ཤཱ་རིའི་བུ་བསྙེན་པར་རྫོགས་ནས་ཟླ་བ་ཕྱེད་ལོན་པ་༑་བཅོམ་ལྡན་འདས་ཀྱི་སྣམ་ལོགས་ན་བསིལ་ཡབ་ཐོགས་ཏེ་བཅོམ་ལྡན་འདས་ལ་ག་ཡོབ་ཅིང་འདུག་གོ་༑༑
དེ་ནས་ཚེ་དང་ལྡན་པ་ཤཱ་རིའི་བུ་འདི་སྙམ་དུ་སེམས་ཏེ་༑་བཅོམ་ལྡན་འདས་ཆོས་དེ་དང ༼༧༽ དེ་དག་གི་སྤོང་བ་ཉིད་ཀྱི་བསྔགས་པ་བརྗོད་པ་མཛད་ཅིང་འདོད་ཆགས་དང་བྲལ་བ་ཉིད་དང་༑་འགོག་པ་ཉིད་དང་༑་རབ་ཏུ་སྤོང་བ་ཉིད་ཀྱི་བསྔགས་པ་བརྗོད་པར་མཛད་ཀྱིས་༑་བདག་གིས་ཀྱང་ཆོས་དེ་དང་དེ་དག་ལ་སྤོར་བརྗེས་སུ་ལྟ་ཞིང་གནས་པར་བྱ་༑་འདོད་ཆགས་དང་བྲལ་བར་རྗེས་སུ་ལྟ་བདག་འགོག ༼༤༠ཨ༡༽ པར་རྗེས་སུ་ལྟ་བ་དང་༑་རབ་ཏུ་སྤོང་བར་རྗེས་སུ་ལྟ་ཞིང་གནས་པར་བྱའོ་སྙམ་མོ་༑༑
དེ་ནས་ཚེ་དང་ལྡན་པ་ཤཱ་རིའི་བུ་ཆོས་དེ་དང་དེ་དག་ལ་སྤོང་བར་རྗེས་སུ་ལྟ་ཞིང་གནས་༑་འདོད་ཆགས་དང་བྲལ་བར་རྗེས་སུ་ལྟ་བ་དང་༑་འགོག་བར་རྗེས་སུ་ལྟ་བ་དང་༑་རབ་ཏུ་སྤོང་བར ༼༢༽ རྗེས་སུ་ལྟ་ཞིང་གནས་སོ་༑༑
དེ་ནས་ཚེ་དང་ལྡན་པ་ཤཱ་རིའི་དུ་ཆོས་དེ་དང་དེ་དག་ལ་སྤོང་བར་རྗེས་སུ་ལྟ་ཞིང་གནས་པ་དང་༑་འདོད་ཆགས་དང་བྲལ་བར་རྗེས་སུ་ལྟ་བ་དང་༑་འགོག་པར་རྗེས་སུ་ལྟ་བ་དང་༑་རབ་ཏུ་སྤོང་བར་རྗེས་སུ་ལྟ་ཞིང་གནས་པ་ན་ལེན་པ་མེད་པར་ཟག་པ་རྣམས་ལས་སེམས ༼༣༽ རྣམ་པར་གྲོལ་ལོ་༑༑ཀུན་དུ་རྒྱུ་སེན་རིངས་ཀྱང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༑༑
དེ་ནས་ཀུན་དུ་རྒྱུ་སེན་རིངས་ཆོས་མཐོང་བ་དང་༑་ཆོས་ཐོས་པ་དང་༑་ཆོས་རིག་པ་དང་༑་ཆོས་ཀྱི་གཏིང་སླེབ་པ་དང་༑་སོམ་ཉི་ལས་རྒལ་བ་དང་༑་ཐེ་ཚོམ་ལས ༼༤༽ རྒལ་བ་དང་༑་གཞན་གྱི་དྲིང་མི་འཇོག་པ་དང་༑་གཞན་གྱིས་མི་བཀྲི་བ་དང་༑་སྟོན་པའི་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་དྲག་པ་གཅིག་ཏུ་གཟར་ནས་བཅོམ་ལྡན་འདས་གལ་བདེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི ༼༥༽ སྐད་ཅེས་གསོལ་ཏོ་༑༑བཙུན་པ་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་གནང་ན་༑་བཅོམ་ལྡན་འདས་ཀྱི་སྤྱན་སྔར་བདག་ཚངས་པར་སྤྱོད་པ་སྤྱད་པར་བགྱིའོ་༑༑བཅོམ་ལྡན་འདས་ཀྱིས་དལ་དགེ་སློང་ཚུར ༼༦༽ ཤོག་ཅེས་བྱ་བས་རང་ཏུ་ཕྱུང་ཞིང་དགེ་སློང་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པ་དང་༑་དེ་བཅོམ་ལྡན་འདས་ཀྱི་བཀའི་མཇུག་ཁོ་ནར་སྐྲ་བྱི་བ་དང་སྣམ་སྦྱར་གྱོན་པར་གྱུར་ཏེ་སྐྲ་དང་ཁ་སྤུ་ཞག་བདུན་སྐྱེས་པ་ཙམ་དང་༑་ལག་པན་ལྷུང་བཟེད་དང་བྱན་བུམ་ཐོགས་ཤིང་དགེ་(40a7སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ་༑༑ཡང་སྨྲས་པ་༑་དེ་བཞིན་གཤེགས་པས་ཚུར་ཤོག་བཀའ་སྩལ་པས་༑༑སྐྲ་བྱི་སྣམ་སྤྱར་གྱོན་པའི་ལུས་ལྡན་ཞེང་༑༑མདོ་ལ་དབང་པོར་བཞིར་གནས་གྱུར་ཏེ་༑༑སངས་རྒྱས་དགོངས་པས་ལུས་གཟུགས ༼༤༠བ༡༽ བཀབ་པར་གྱུར་༑༑དེ་དེ་ལྟར་རབ་ཏུ་བྱུང་ནས་གཅིག་པུ་དབེན་པ་བག་ཡོད་པ་རྟུན་པ་དང་ལྡན་པ་བདག་ཉིད་བཏང་བར་གནས་སོ་༑༑གཅིག་པུ་དབེན་པ་བག་ཡོད་བ་རྟུན་པ་དང་ལྡན་པ་བདག་ཉིད་བཏང་བར་གནས་སོ་༑༑གཅིག་པུ་དབེན་པ་བག་ཡོད་པ་རྟུན་པ་དང་ལྡན་པ་བདག་ཉིད་བཏང་བར་གནས་པ་ན་རིགས་ཀྱི་བུ་གང་དག་གི་ཕྱིར་སྐྲ་དང་ཁ་སྡུ་བྲེགས་ཏ་གོས་དུར་སྨྲིག་དག་བགོས ༼༢༽ ནས་ཡང་དག་པ་ཁོ་ནར་དང་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བྱེད་པ་ཚངས་པར་སྤྱོད་པའི་མཐའ་བླ་ན་མེད་པ་དེ་ཚེ་དེ་ཉིད་ལ་རང་གི་མངོན་པར་ཤེས་པས་མངོན་སུམ་དུ་བྱས་ཏེ་བསྒྲུབས་ནས་བདག་གི་སྐྱེ་བཟད་དོ་༑་ཚངས་པར་སྤྱོད་པ་སྤྱད་དོ་༑༑་བྱ་བ་བྱས་སོ་༑༑
སྲིད་པ ༼༣༽ འདི་ལས་གཞན་མི་ཤེས་སོ་ཞེས་གོ་པར་བྱེད་ཅིང་ཚེ་དང་ལྡན་པ་དེ་ཀུན་ཤེས་པ་དང་ལྡན་པའི་དགྲ་བཅོམ་པ་སེམས་ཤིན་ཏུ་རྣམ་པར་གྲོལ་བར་གྱུར་ཏོ་༑༑་༑༑
བར་སྡོམ་ལ་༑ བདག་ནི་ཐམས་ཅད་མི་བཟོད་དང་༑༑ འོན་ཁྱོད་ཀྱིས་དེ་ལྟར་ཤེས་༑༑ ཁྱོད་ནི་སྐྱེ་བོ་ཕལ་ཆེན་མཚུངས་༑༑ ༼༤༽ འཇིག་རྟེན་དགེ་སྦྱོང་བྲམ་ཟེ་དང་༑༑ ལྟ་བའི་གནས་ནི་གསུམ་པོ་དང་༑༑ འཕགས་པའི་ཉན་ཐོས་ཐོས་ལྡན་དང་༑༑ ལུས་དང་ཚེར་དང་ཚོར་གཞི་འགག་༑༑ ཀུན་བྱུང་ལ་སོགས་ཤེས་པ་དང་༑༑ མྱ་ངན་འདས་དང་ལུས་སྲོག་མཐའ་༑༑ ལུས་ཞིག་སྲོག་ནི་ཡོངས་གཏུགས་དང་༑༑ ༼༥༽ སྡུག་བསྔལ་མཐའ་དང་མི་ལྡན་དང་༑༑ ཤཱ་རིའི་བུ་ནི་ཐ་མ་ཡིན་༑༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་ངའི་ཉན་ཐོས་ཀྱི་དགེ་སློང་སོ་སོ་ཡང་དག་པར་རིག་པ་ཐོབ་པ་རྣམས་ཀྱི་ནང་ན་འདི་ལྟ་སྟེ་༑་དགེ་སློང་སྟོད་རིངས་མཆོག་ཡིན་ནོ་༑༑དགེ ༼༦༽ སློང་རྣམས་ཐེ་ཙོམ་སྐྱེས་ནས་ཐེ་ཙོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑་བཙུན་པ་ཚེ་དང་ལྡན་པ་ཤཱ་རིའི་བུས་ལས་ཅི་ཞིག་བགྱིས་ན་ལས་དེའི་རྣམ་པར་སྨིན་པས་ཤེས་རབ་རྣོབ་དང་༑་ཤེས་རབ་ཟབ་པ་དང་༑་ངེས་པར་འབྱེད་པའི་ཤེས་རབ་ཅན་དུ་གྱུར་༑་བཅོམ་ལྡན ༼༧༽ འདས་ཀྱིས་བཀའ་སྩལ་བ་༑་དགེ་སློང་དག་ཤཱ་རིའི་བུ་ཉིད་ཀྱིས་ལས་ཚེགས་རྙེད་པ་༑་རྐྱེན་ཡོངས་སུ་བསྒྱུར་བ་༑་འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་བ་དག་བྱས་ཤིང་བསགས་པས་༑་ཤཱ་རིའི་བུ་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས ༼༤༡ཨ༡༽ སོ་སོར་མྱོང་བར་འགྱུར་༑་དགེ་སློང་དག་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་༑་ཆུའི་ཁམས་ལ་མི་འགྱུར་༑་མེའི་ཁམས་ལ་མི་འགྱུར་༑་རླུང་གི་ཁམས་ལ་མི་འགྱུར་༑་འདི་ལྟར་ལས་དགེ་བ་དང་མི་དགེ་བ ༼༢༽ བྱས་ཤིང་བསགས་པ་དག་ནི་ཟིན་པའི་ཕུང་པོ་དང་ཁམས་དང་སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ་༑
ལས་རྣམས་བསྐལ་པ་བརྒྱར་ཡང་ནི་༑༑་ཆུད་མི་ཟ་བའང་ཚོགས་དང་དུས་༑༑ རྙེད་ན་ལུས་ཅན་རྣམས་ལ་ནི་༑༑་འབྲས་བུ་དག་ཏུ་འགྱུར་བ་ཉིད་༑༑
དགེ་སློང་དག་སྔོན་བྱུང་བ ༼༣༽ རི་བྲགས་ཤིག་ན་བྲམ་ཟེ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑༑དགའ་བར་བྱེད་༑་དགའ་མགུར་སྤྱོད་པ་དེའི་བུ་བྱུང་ནས་དེས་དེའི་མིང་ཞིབ་མཞེས་བྱ་བར ༼༤༽ བཏགས་སོ་༑༑ཡང་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པ་དེའི་བུ་མོ་ཞིག་བྱུང་ནས་དེས་དེའི་མིང་ཞིབ་མ་མོ་ཞེས་བྱ་བར་བཏགས་སོ་༑༑ཇི་ཙམ་དུས་གཞན་ཞིག་ན་དེ་གཉིས་ཀྱི་ཕ་བྲམ་ཟེ་དེ་ཆུང་མ་དང་བཅས་ཏེ་དུས་ལ་བབ་པོ་༑༑བྲམ་ཟེའི་བྱེའུ་ཞིབ་མ ༼༥༽ དེ་ཡང་དབེན་པ་ལ་དགའ་བའི་ཕྱིར་སྲིང་མོ་ཁྲིད་ནས་དགོན་པའི་ནགས་སུ་སོང་སྟེ་འདུག་གོ་༑༑གང་གི་ཚེ་བུ་མོ་ཞི་བ་མ་མོ་ཆེན་མེར་གྱུར་བ་དེའི་ཚེན་ཉོན་མོངས་པ་དག་གིས་གནོང་པར་གྱུར་ནས་དེས་སྨྲས་པ་༑་མིང་པོ་བདག་ནི་དགོན་པའི་སྨན་དག་གིས་འཚོ་བར་མི་ནུས་ཀྱིས་བདག་ཅག་གྲོང ༼༦༽ མཐར་འདོང་ངོ་༑༑དེས་སྲིང་མོ་ཁྲིད་དེ་གྲོང་མཐར་སོང་ནས་དེ་གཉིས་ཅིག་ཅར་ཁྱིམ་གཅིག་ཏུ་སློང་མོ་ལ་ཞུགས་པ་དང་བྲམ་ཟེ་ནང་ན་འདུག་པས་བུད་མེད་དང་སྐྱེས་པའི་ཚིག་བརྗོད་པ་ཐོས་སོ་༑༑ཐོས་ནས་དེ་ཕྱིར་བྱུང་སྟེ་སྨྲས་པ་༑་ཅི་དྲང་སྲོང་ཡང་ཆུང་མ་དང་ལྷན་ཅིག་ཡོངས་སུ་རྒྱུ་འམ་༑ ༼༧༽ དེས་སྨྲས་པ་༑་འདི་ནི་ཁོ་བོའི་ཆུང་མ་མ་ཡིན་གྱི་༑་འདི་ནི་ཁོ་བོའི་སྲིང་མོ་ཡིན་ནོ་༑༑ཅི་འགའ་ཞིག་ལ་བྱིན་ནམ་༑་དེས་སྨྲས་པ་༑་མ་བྱིན་ནོ་༑༑གལ་ཏེ་མ་བྱིན་ན་འདི་ཁོ་བོའི་ཆུང་མར་བྱིན་ཅིག་༑་དེས་སྨྲས་པ་༑་འདིས་ནི་སྡིག་པ་ཅན་དམ་པ་མ་ཡིན་པའི་ཆོས་དེ་སྤངས་སོ་༑༑ཞི་བ ༼༤༡བ༡༽ མ་མོས་སྨྲས་པ་༑་མིང་པ་བདག་ནི་དགོན་པའི་སྨན་དག་གིས་འཚོ་བར་མི་ནུས་ཀྱིས་བདག་ཅག་གྲོང་མཐར་འདོང་ངོ་ཞེས་སྨྲས་པ་༑་དེ་ཇི་སྙམ་དུ་སེམས་༑་འདི་ལྟར་བདག་ནི་ཉོན་མོངས་པ་དག་གིས་གནོད་པར་གྱུར་ཏོ་༑༑གལ་ཏེ་དེ་ལྟན་ཁྱོད་ཉིད་ཤེས་སོ་༑༑བྲམ་ཟེ་དེས་དེ་དཔལ་གྱི་འབྱོར ༼༢༽ པ་ཆེན་པོས་བག་མར་བླངས་སོ་༑༑ཞི་བ་མ་མོས་སྨྲས་པ་མིང་པོ་ཚུར་ཤོག་དང་ལྷན་ཅིག་འཁོད་དོ་༑༑དེས་སྨྲས་པ་༑་ཁོ་བོ་ནི་འདོད་པ་དག་དོན་དུ་མི་གཉེར་བས་ཁོ་བོ་དགོན་པར་འགྲོའོ་༑༑མིང་པོ་གལ་ཏེ་དེ་ལྟན་ཇི་སྟེ་ཁྱོད་ཀྱིས་ཡོན་ཉན་གྱི་ཆོགས་ཆུང་ཟད་ཐོབ་ན་བདག་ལ་རྗོད་ཅི་བ་༑༑ཞི་བ ༼༣༽ མ་མཐའ་གཅིག་ཏུ་སོང་སྟེ་མཁན་པོ་མེད་པ་དང་སློབ་དཔོན་མེད་པར་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་བཅུ་རྩ་བདུན་བསྐྱེད་ནས་རང་བྱང་ཆུབ་མངོན་སུམ་དུ་བྱས་སོ་༑༑དེས་བསམས་པ་༑་བདག་གིས་སྲིང་མ་དེ་ལ་ཁས་བླངས་པས་སོང་སྡེ་ཉ་བར་བསྟན་པར་བྱའོ་སྙམ་མོ་༑༑བདག ༼༤༽ ཉིད་ཆེན་པོ་དེ་དག་ནི་ལུས་ཀྱིཨིས་ཆོས་སྟོན་གྱི་ཚིག་གིས་མི་སྟོན་པས་དེ་དེ་ལ་སྙིང་བརྩེ་བའི་ཕྱིར་དེས་དང་པའི་རྒྱལ་པོ་འདབ་མ་བརྐྱང་བལྟར་སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང་༑་གསལ་བ་དང་༑་ཆར་འབེབས་པ་དང་༑་གློག་འབྱིན་པའི་ཆོ་འཕྲུལ་དང་བྱ་བར ༼༥༽ བརྩམས་སོ་༑༑སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་སེམས་གཏོད་པར་བྱེད་པ་ཡིན་པས་ཞི་བ་མཆོས་ཤིང་ལྗོན་པ་རྩ་བ་ནས་བཅད་པ་བཞིན་དུ་རང་སངས་རྒྱས་དེའི་རྐང་པ་གཉིས་ལ་གཏུགས་ནས་སྨྲས་པ་༑་འཕགས་པ་ཁྱོད་ཀྱིས་ཡོན་ཏན་གྱི་ཚོགས་འདི་ལྟ་བུ་བརྙེས་སམ་༑་ཐོབ་བོ་༑༑༼༦༽ འཕགས་པ་ཁྱོད་ནི་བསོད་སྙོམས་བཞེས་པ་ལགས་ལ་༑་བདག་ནི་བསོད་ནམས་འཚལ་བ་ལགས་པས་འདི་ཉིད་དུ་བཞུགས་ཤིག་དང་༑་བདག་གིས་ཁྱོད་ལ་བསོད་སྙོམས་ཀྱི་མཁོ་བ་བསྟབ་པར་བགྱིའོ་༑༑དེས་སྨྲས་པ་༑་གལ་ཏེ་རབ་ཏུ་མ་བྱུང་ན་ཡང་མི་འདོད་བཞིན་དུ་སྦྱིན་པར་བྱ་བ་ཡིན་ན་༑་རབ་ཏུ་བྱུང་བ ༼༤༢ཨ༡༽ བརྟུལ་ཞུགས་གྲུབ་པ་བདག་ཉིད་ཆེན་པོར་གྱུར་ན་ལྟ་སྨོས་ཀྱང་ཅི་དགོས་ཀྱིས་སོང་ལ་ཅི་བ་དེར་བསོད་སྙོམས་ཀྱི་མཁོ་བསྟོབས་ཤིག་༑་དེས་རང་སངས་རྒྱས་དེ་ལ་ཟླ་བ་གསུམ་དུ་བསོད་སྙོམས་ཀྱི་མཁོ་བ་བསྟབས་ནས་རས་ཡུག་ཆེན་ཆེན་པོ་ལ་འོས་པ་བསྐོན་ཏེ་ཁ་བ་དང ༼༢༽ གྲི་དང་༑་སྐུད་པ་ཡང་ཕུལ་ལོ་༑༑དེས་རས་ཡུག་ཆེན་དང་༑་གྲི་དང་༑་ཁབ་དང་༑་སྐུད་པ་དེ་བླངས་ཏེ་༑་དེ་ཉིད་ཀྱི་མདུན་དུ་དྲ་བར་བརྩམས་པ་དང་གྲི་དེ་རྣོ་བ་རྣོ་བར་གཅོད་ནས་ཞིབ་མ་མོས་དེའི་རྐང་པ་གཉིས་ལ་ཕྱག་འཚལ་ཏེ་སྨོན་ལམ་འདི་སྐད་ཅེས་༑་ཇི་ལྟར་གྲི་འདི་རྣོབ་རྣོ་བར་གཅོད ༼༣༽ པ་དེ་ལྟར་བདག་ཀྱང་དགེ་བའི་རྩ་བ་འདིས་ཤེས་རབ་རྣོ་བར་གྱུར་ཅིག་ཅེས་བཏབ་བོ་༑༑རང་སངས་རྒྱས་དེས་ཁབ་ཀྱིས་དབུག་པར་བརྩམས་པ་དང་ཁ་བ་དེ་ཟབ་མོ་ཟབ་མོར་འབིགས་ནས་ཞི་བ་མ་མོ་དེས་དེའི་རྐང་པ་གཉིས་ལ་ཕྱག་འཚལ་ཏེ་སྨོན་ལམ་འདི་སྐད་ཅེས་༑་ཇི་ལྟར་ཁབ་འདི་ཟབ ༼༤༽ མོ་ཟབ་མོར་འབིགས་པ་དེ་ལྟར་བདག་ཀྱང་དགེ་བའི་རྩ་བ་འདིས་ཤེས་རབ་ཟབ་མོར་གྱུར་ཅིག་ཅེས་བཏབ་པོ་༑༑རང་སངས་རྒྱས་དེས་སྐུད་པས་དྲུབ་བར་བརྩམས་པ་དང་སྐུད་བདེ་ཐལ་བྱུང་ཐལ་བྱུང་དུ་འགྲོ་ནས་ཞིབ་མ་མོ་དས་དེའི་རྐང་པ་གཉིས་ལ་ཕྱག་འཚལ་ཏེ་སྨོན་ལམ་འདི་སྐད་ཅེས་༑༑ཇི་ལྟར ༼༥༽ སྐུད་པ་འདི་ཐལ་བྱུང་ཐལ་བྱུང་དུ་འགྲོ་བ་དེ་ལྟར་བདག་ཀྱང་དགེ་བའི་རྩ་བ་འདིས་དེས་པར་འབྱེད་པའི་ཤེས་རབ་ཅན་དུ་གྱུར་ཅིག་ཅེས་པ་བཏབ་བོ་༑༑དགེ་སློང་དགུ་དེ་ལ་དེའི་ཚེ་དེའི་དུས་ན་བྲམ་ཟེའི་བུ་མོ་ཞི་བ་མ་མོ་གང་ཡིན་པ་དེ་ནི་དགེ་སློང་ཤཱ་རིའི་བུ་འདི་ཉིད་ཡིན་ཏེ་༑་དེས་རང་སངས་རྒྱས་ལ ༼༦༽ མཆོད་པ་བྱས་ནས་སྨོན་ལམ་བཏབ་པ་གང་ཡིན་པའི་ལས་དེའི་རྣམ་པར་སྨིན་པས་ད་ལྟར་ཤེས་རབ་རྣོ་བ་དང་༑་ཤེས་རབ་ཟབ་པ་དང་༑་ངེས་པར་འབྱེད་པའི་ཤེས་རབ་ཅན་དུ་གྱུར་ཏོ་༑༑དགེ་སློང་དག་དེ་ལྟར་ན་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་གཅིག་ཏུ་གནག་པ་ཡིན ༼༧༽ ལ་༑་ལས་གཅིག་ཏུ་དཀར་བ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་དཀར་བ་ཡིན་༑་ལས་འདྲེན་མ་རྣམས་ཀྱི་རྣམ་པར་སྨིན་པ་ཡང་འདྲེན་མ་ཡིན་ནོ་༑༑དགེ་སློང་དག་དེ་ལྟ་བས་ན་ལས་གཅིག་ཏུ་གནག་པ་རྣམས་དང་འདྲེན་མ་རྣམས་སྤངས་ཏེ་༑་ལས་གཅིག་ཏུ་དཀར་བ་རྣམས་ལ ༼༤༢བ༡༽ བརྩལ་བར་བྱ་སྟེ་༑་དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ་༑༑
ཡང་དགེ་སློང་རྣམས་ཐེ་ཙོམ་སྐྱེས་ནས་ཐེ་ཙོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑་བཙུན་པ་ཚེ་དང་ལྡན་པ་ཤཱ་རིའི་བུས་ལས་ཅི་ཞིག་བགྱིས་ན་ལས་དེའི་རྣམ་པར་སྦྱིན་པས་ཁྱིམ་ཧ་ཅང་ཕྱུག ༼༢༽ པར་ཡང་མ་སྐྱེས་༑་ཁྱིམ་ཧ་ཅང་དབུལ་བར་ཡང་མ་སྐྱེས་༑་ཁྱིམ་འབྲིང་པོར་སྐྱེས་ཤིང་རབ་ཏུ་འབྱུང་བ་མང་བར་གྱུར་༑་བཅོམ་ལྡན་འདས་ཀྱིས་བཀའ་སྩལ་བ་༑་དགེ་སློང་དག་ཤཱ་རིའི་བུ་ཉིད་ཀྱིས་ལས་ཚོས་རྙེད་པ་༑་རྐྱེན་ཡོངས་སུ་བསྒྱུར་བ་༑་འོད་པ་བཞིན་དུ་ཉེ་བར་གནས ༼༣༽ པ་གདོན་མི་ཟ་བར་འབྱུང་བར་འགྱུར་བ་དག་བྱས་ཤིང་བསགས་པས་༑་ཤཱ་རིའི་བུ་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་མྱོང་བར་འགྱུར་༑་དགེ་སློང་དག་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་༑་ཆུའི་ཁམས ༼༤༽ ལ་མི་འགྱུར་༑་མེའི་ཁམས་ལ་མི་འགྱུར་༑༑རླུང་གི་ཁམས་ལ་མི་འགྱུར་གྱི་༑་འདི་ལྟར་ལས་དགེ་བ་དང་མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང་ཁམས་དང་སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ་༑
ལས་རྣམས་བསྐལ་བ་བརྒྱར་ཡང་ནི་༑༑་ཆུད་མི་ཟ་བའང ༼༥༽ ཚོགས་དང་དུས་༑༑ རྙེད་ན་ལུས་ཅན་རྣམས་ལ་ནི་༑༑འབྲས་བུ་དག་ཏུ་འགྱུར་བ་ཉིད་༑༑
དགེ་སློང་དག་སྔོན་བྱུང་བ་རི་བྲགས་ཤིག་ན་རྒྱལ་པོ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་༑་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད ༼༦༽ པར་བྱེད་དོ་༑༑རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པ་དེའི་བུ་བྱུང་ནས་བསྲིངས་ཤིང་བསྐྱེད་དེ་ཆེན་པོར་གྱུར་ཏོ་༑༑དེས་ཕ་ཆོས་དང་ཆོས་མ་ཡིན་པས་རྒྱལ་སྲིད་བྱེད་དུ་འཇུག་པ་མཐོང་ནས་དེས་བསམས་པ་༑་བདག་ཀྱང་ཡབ་འདས་ནས་རྒྱལ་པོར་འགྱུར་ལ་༑ ༼༧༽ བདག་གིས་ཀྱང་ཆོས་དང་ཆོས་མ་ཡིན་པས་རྒྱལ་སྲིད་བྱེད་དུ་བཅུག་ན་སེམས་ཅན་དམྱལ་བར་འགྲོ་བར་འགྱུར་རོ་སྙམ་ནས་༑་དེ་རྒྱལ་པོའི་གན་དུ་སོང་སྟེ་ཕྱིན་ནས་སྨྲས་པ་༑་ཡབ་གནང་བར་མཛོད་ཅིག་དང་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ངོ་༑༑རྒྱལ་པོས ༼༤༣ཨ༡༽ སྨྲས་པ་༑་བུ་གང་གི་དོན་དུ་མཆོད་སྦྱིན་སྦྱིན་པར་བྱེད་༑་སྦྱིན་སྲེག་སྲེག་པར་བྱེད་༑་དཀའ་ཐུབ་ཀྱིས་གདུང་བར་བྱེད་པའི་རྒྱལ་སྲིད་དེ་ཁྱོད་ཀྱི་ལག་མཐིལ་དུ་འོངས་ཤིང་གླང་པོ་ཆེས་འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་ཞེས་སྤྱོས་ཏེ་དེ་ཕས་རབ་ཏུ་འབྱུང ༼༢༽ བར་མ་སྟེར་ཏོ་༑༑དེ་དུས་གཞན་ཞིག་ན་གླང་པོ་ཆེའི་གཤུལ་དུ་ཞོན་ཏེ་ཕྱིར་བྱུང་བ་དང་༑་དེས་མི་དབུལ་པོ་ཞིག་ཁར་བ་དང་སློང་ཕོར་ཆག་པ་ཐོགས་ཏེ་སློང་མོ་ལ་རྒྱུ་བམ་ཐོང་ངོ་༑༑མཐོང་ནས་ཀྱང་རྒྱལ་བུ་དེ་དེའི་གན་དུ་སོང་སྟེ་སྨྲས་པ་༑་ཀྭའ་ནང་རྗེ་ཁོ་བོ་ནི་འདི་ལྟ་བུའི་ཁྱིམ་དུ ༼༣༽ སྐྱེས་པ་དེས་རབ་ཏུ་འབྱུང་བ་མཐོབ་ན་ཁྱོད་ཅིའི་ཕྱིར་རབ་ཏུ་མི་འབྱུང་༑་དེས་སྨྲས་པ་༑་རྒྱལ་པོའི་སྲས་བདག་ལ་ལྷུང་བཟེད་མ་མཆིས་ཤིང་ཆོས་གོས་མ་མཆིས་ན་ཇི་ལྟར་རབ་ཏུ་འབྱུང་བར་བགྱི་༑་རྒྱལ་བུས་སྨྲས་པ་༑་བཞིན་བཟངས་ཚུར་ཤོག་ངས་ཁྱོད་ལ་ལྷུང་བཟེད་དང ༼༤༽ ཆོས་གོས་སྦྱིན་པར་བྱའོ་ཞེས་རྒྱལ་བུ་དེས་དེ་ཁྲིད་དེ་སོང་ནས་བསྟི་གནས་ཤིག་ན་དྲང་སྲོང་མངོན་པར་ཤེས་པ་ལྔ་དང་ལྡན་པ་ཞིག་འདུག་པ་དེའི་གན་དུ་སོང་སྟེ་ཕྱིན་ནས་གླང་པོ་ཆེའི་གཤུལ་ནས་བབས་ཏེ་དུལ་བ་དང་བཅས་པས་སྨྲས་པ་༑་ཤེས་ལྡན་རིགས་ཀྱི་བུ་འདི་ཁྱོད་ལས ༼༥༽ རབ་ཏུ་འབྱུང་བར་འདོད་ཀྱིས་༑་འདིར་བ་ཏུ་ཕྱུང་ཤིག་དང་བདག་གིས་འདི་ལ་ལྷུང་བཟེད་དང་ཆོས་གོས་སྦྱིན་པར་བྱའོ་༑༑དྲང་སྲོང་དས་དེ་རབ་ཏུ་བྱུང་ངོ་༑༑རྒྱལ་བུ་དེས་དེའི་ལྷུང་བཟེད་དང་ཆོས་གོས་དག་བཀྲུས་ཤིང་དྲུབས་ཏོ་ཁ་བསྒྱུར་ནས་ཁྱིན་ཏེ་སྨྲས་པ་༑་འཕགས་པ་གལ་ཏེ ༼༦༽ ཁྱོད་ཀྱིས་ཡོན་ཏན་གྱི་ཚོགས་ཅུང་ཟད་ཐོབ་ན་བདག་ལ་རྗོད་ཅིག་༑་དེས་རྒྱུལ་བུ་དེ་ལ་དེ་ལྟར་བྱའོ་ཞེས་ཁས་བླངས་སོ་༑༑དེ་ཕྱོགས་གཅིག་ཏུ་སོང་སྟེ་མཁན་པ་མེད་པ་དང་སློབ་དཔོན་མེད་པར་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་བཅུ་རྩ་བདུན་བསྐྱེད་ནས་རང་བྱང་ཆུབ་མངོན ༼༧༽ སུམ་དུ་བྱས་སོ་༑༑དེས་བསམས་པ་༑་བདག་གིས་ཡོན་ཏན་གྱི་ཚོགས་གང་ཅུང་ཟད་ཐོབ་པ་གང་ཡིན་པ་དེ་ཐམས་ཅད་རྒྱལ་པོའི་བ་དེ་ལ་བརྟེན་ནས་ཐོབ་པ་ཡིན་ལ་༑་བདག་གིས་དེ་ལ་ཁས་བླངས་པས་སོང་ལ་དེ་ལ་ཉེ་བར་བསྟན་པར་བྱའོ་སྙམ་མོ་༑༑བདག་ཉིད་ཆེན་པོ་དེ་དག་ནི ༼༤༣བ༡༽ ལུས་ཀྱིས་ཆོས་སྟོན་གྱི་༑་ཚིག་གིས་མི་སྟོན་པས་དེ་ལ་སྙིང་བརྩེ་བའི་ཕྱེད་དེས་ངང་པའི་རྒྱལ་པོ་འདབ་མ་བརྐྱང་བ་ལྟར་སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང་༑་གསལ་བ་དང་༑་ཆར་འབེབས་པ་དང་༑་གློག་འབྱིན་པའི་ཆོ་འཕྲུལ་དག་བྱ་བར་བརྩམས ༼༢༽ སོ་༑༑སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་སེམས་གཏོད་པར་བྱེད་པ་ཡིན་པས་༑་རྒྱལ་བུ་དེ་ཤིང་ལྗོན་པ་རྩ་བ་ནས་བཅད་པ་བཞིན་དུ་རང་སངས་རྒྱས་དེའི་རྐང་པ་གཉིས་ལ་གཏུགས་ནས་སྨྲས་པ་༑་འཕགས་པ་ཁྱོད་ཀྱི་ཡོན་ཏན་ཕྱི་ཚོགས་འདི་ལྟ་བུ་བརྙེས་སམ་༑་ཐོབ་པོ་༑༑དེས ༼༣༽ བསམས་པ་༑་འཕགས་པ་འདི་ས་ཡོན་ཏན་གྱི་ཚོགས་གང་ཅུང་ཟད་ཐོབ་པ་གང་ཡིན་པ་དེ་ཐམས་ཅད་བདག་ལ་བརྟེན་ནས་ཐོབ་པ་ཡིན་ན་༑་འཕགས་པ་འདིས་སྡོན་རབ་ཏུ་འབྱུང་བ་མ་ཐོབ་པ་གང་ཡིན་པ་དེ་ནི་ཁྱིམ་དེ་ལྟ་བུར་སྐྱེས་པ་ཡིན་ལ་༑་བདག་གིས་རབ་ཏུ་འབྱུང་བ་མ ༼༤༽ ཐོབ་པ་གང་ཡིན་པ་དེ་ནི་ཁྱིམ་འདེ་ལྟ་བུར་སྐྱེས་པ་ཡིན་ནོ་སྙམ་ནས་༑་དེས་རང་སངས་རྒྱས་དེའི་རྐང་པ་གཉིས་ལ་ཕྱག་འཚལ་ཏེ་སྨོན་ལམ་འདི་སྐད་ཅེས་༑་དགེ་བའི་རྩ་བ་འདི་ཡིས་བདག་༑་ཧ་ཅང་ཕྱུག་པའི་ཁྱིམ་དང་ནི་༑༑དབུལ་པོའི་ཁྱིམ་དུ་མི་སྐྱེ་བར་༑་བར་མའི་ཁྱིམ ༼༥༽ དུ་སྐྱེ་འགྱུར་ཞིང་༑༑རྟག་པར་རབ་འབྱུང་མང་བར་ཤོག་༑་ཅེས་བཏབ་པོ་༑༑དགེ་སློང་དག་དེ་ལ་དེའི་ཚེ་དེའི་དུས་ན་རྒྱལ་བུ་དེ་གང་ཡིན་པ་དེ་ནི་དགེ་སློང་ཤཱ་རིའི་བུ་འདི་ཉིད་ཡིན་ཏེ་༑་དེས་རང་སངས་རྒྱས་ལ་མཆོད་པ་བྱས་ནས་སྨོན་ལམ་བཏབ་པ་གང་ཡིན་པའི་ལས་དེའི་རྣམ་པར་སྨིན ༼༦༽ པས་ད་ལྟར་ཁྱིམ་ཧ་ཅང་ཕྱུག་པར་ཡང་མ་སྐྱེས་༑་ཁྱིམ་ཧ་ཅང་དབུལ་བར་ཡང་མ་སྐྱེས་པར་ཁྱེམ་འབྲིང་པོར་སྐྱེས་ཤིང་རབ་ཏུ་འབྱུང་བ་མང་བར་གྱུར་ཏོ་༑༑དགེ་སློང་དག་དེ་ལྟར་ན་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་གཅིག་ཏུ་གནག་པ་ཡིན་ལ་༑་ལས་གཅིག་ཏུ ༼༧༽ དགའ་བ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་དཀར་བ་ཡིན་༑་ལས་འདྲེན་མ་རྣམས་ཀྱི་རྣམ་པར་སྨིན་པ་ཡང་འདྲེན་མ་ཡིན་ནོ་༑༑དགེ་སློང་དག་དེ་ལྟ་བས་ན་ལས་གཅིག་ཏུ་གནག་པ་རྣམས་དང་འདྲེན་མ་རྣམས་སྤངས་ཏེ་༑་ལས་གཅིག་ཏུ་དཀར་བ་རྣམས་ལ་བརྩལ་བར་བྱས་༑ ༼༤༤ཨ༡༽ དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ་༑༑
ཡང་དགེ་སློང་རྣམས་ཐེ་ཙོམ་སྐྱེས་ནས་ཐེ་ཙོམ་ཐམས་ཅད་གཅོད་པ་སངས་རྒྱས་བཅོས་ལྡན་འདས་ལ་ཞུས་པ་༑་བཙུན་པ་ཚེ་དང་ལྡན་པ་ཤཱ་རིའི་བུས་ལས་ཅི་ཞིག་བགྱིས་ན་༑་ལས་དེའི་རྣམ་པར་སྨིན་པས ༼༢༽ བཅོམ་ལྡན་འདས་ཀྱིས་ཤེས་རབ་ཆེན་པོ་དང་ལྡན་པ་རྣམས་དང་༑་སྤོབས་པ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་༑་བཅོམ་ལྡན་འདས་ཀྱིས་བཀའ་སྩལ་པ་༑་དེ་ནི་སྨོན་ལམ་གྱི་དབང་གིས་ཏེ་༑་གང་དུ་སྨོན་ལམ་བཏབ་ཅེ་ན་༑་དགེ་སློང་དག་སྔོན་བྱུང་བ་བསྐལ་བ་བཟང ༼༣༽ པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱོན་པ་༑་སྐྱེས་བུ་གདུལ་བྱའི་ཁ་ལོ་སྒྱུར་བ་བླན་མེད་པ་༑་ལྷ་དང་མི་རྣམས་ཀྱི ༼༤༽ སྟོན་པ་༑་སངས་རྒྱས་བཅོམ་ལྡན་འདས་འོང་སྲུང་ཞེས་བྱ་འཇིག་རྟེན་དུ་བྱུང་སྟེ་༑་དེ་བཱ་རཱ་ཎ་སཱི་ན་དྲང་སྲོང་སྨྲ་བ་རི་དགས་ཀྱི་ནགས་ན་ཉེ་བར་རྟེན་ཅིང་བཞུགས་སོ་༑༑དེའི་བསྟན་པ་ལ་འདི་རབ་ཏུ་བྱུང་ནས་དགེ་སློང་གང་གིས་དེ་རབ་ཏུ་ཕྱུང་བའི་དགེ་སློང་དེ་དེ་བཞིན་གཤེགས་པ་དགུ ༼༥༽ བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཤེས་རབ་ཆེན་པོ་དང་ལྡན་པ་རྣམས་དང་སྤོབས་པ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་ཏོ་༑༑དེ་ན་འདིས་ཆེ་ཇེ་སྲིང་པར་ཚངས་པར་སྤྱོད་པ་སྤྱད་ན་ཡོད་ཏན་གྱི་ཚོགས་འགའ་ཡང་མ་ཐོབ་ནས་༑༑
དེའི་འོག་ཏུ་འཆི་བའི་ཚེ ༼༦༽ སྨོན་ལམ་འདི་སྐད་ཅེས་༑་བདག་གིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང་ལ་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོན་ཏན་གྱི་ཆོགས་འགའ་ཡང་མཐོ་སྟེ་༑་བདག་གིས་ཚེ་ཇི་སྲིད་པར་ཚངས་པར་སྤྱོད་པ ༼༧༽ སྤྱད་པའི་དགེ་བའི་རྩ་བ་འདིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལ་༑་བྲམ་ཟེའི་ཁྱེའུ་ཁྱོད་མ་འོངས་པའི་དུས་ན་སྐྱེ་དགུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི ༼༤༤བ༡༽ སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དེའི་བསྟན་པ་ལ ༼༢༽ བདག་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་དུ་བྱེད་ཅིང་༑་ཇི་ལྟར་མཁན་པོ་འདི་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཤེས་རབ་ཆེན་པོ་དང་ལྷན་པ་རྣམས་དང་༑་སྤོབས་པ ༼༣༽ ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་པ་དེ་བཞིན་དུ་༑༑བདག་ཀྱང་བཅོམ་ལྡན་འདས་ཤཱཀྱ་ཐུབ་པ་༑་ཤཱཀྱ་འི་སེང་གེ་༑་ཤཱཀྱ་འི་རྒྱལ་པོ་གཙོ་བོ་དེས་ཤེས་རབ་ཆེན་པོ་དང་ལྡན་པ་རྣམས་དང་༑་སྤོབས་པ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟེན་པར་གྱུར་ཅིག་ཅེས་གདབ ༼༤༽ བར་བརྩམས་པས་སྨོན་ལམ་དེའི་དབང་གིས་ད་ལྟར་དེ་བཞིན་གཤེགས་པས་ཤེས་རབ་ཆེན་པོ་དང་ལྡན་པ་རྣམས་དང་༑་སྤོབས་པ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་ཏོ་༑༑ཡང་དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས ༼༥༽ ལ་ཞུས་པ་༑་བཙུན་པ་ཚེ་དང་ལྡན་པ་མཽད་གལ་གྱི་བུ་ཆེན་པོས་ལས་ཇི་ཞི་ག་བགྱིས་ན་ལས་དེའི་རྣམ་པར་སྨིན་པས་རྫུ་འཕྲུལ་ཆེ་བ་དང་མཐུ་ཆེ་བར་གྱུར་༑་བཅོམ་ལྡན་འདས་ཀྱིས་བཀའ་སྩལ་བ་༑་དགེ་སློང་དག་མཽད་གལ་གྱི་བུ་ཉིད་ཀྱིས་ལས་ཚོགས་རྙེད་པ་༑་རྐྱེན་ཡོངས་སུ་བསྒྱུར་བ་༑ ༼༦༽ འོད་པ་བཞིན་དུ་ཉེ་བར་གནས་པ་གདོན་མི་ཟ་པར་འབྱུང་བར་འགྱུར་བདག་བྱས་ཤིང་བསགས་པས་མཽད་གལ་གྱི་བུ་ཉིད་ཀྱིས་ལས་བྱས་ཤིང་བསགས་བདག་གཞན་སུ་ཞིག་གིས་སོ་སོར་མྱོང་བར་འགྱུར་༑་དགེ་སློང་དག་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན ༼༧༽ པར་མ་འགྱུར་༑་ཆུའི་ཁམས་ལ་མི་འགྱུར་༑་མོའི་ཁམས་ལ་མི་འགྱུར་༑་རླུང་གི་ཁམས་ལ་མི་འགྱུར་གྱི་༑་འདི་ལྟར་ལས་དགེ་བ་དང་མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང་ཁམས་དང་སྐྱེ་མཆེད་དགལ་རྣམ་པར་སྨིན་པར་འགྱུར་ཏེ་༑་ལས་རྣམས་བསྐལ་བ་བརྒྱར ༼༤༥ཨ༡༽ ༑་ཡང་ནི་༑་ཆུད་མི་ཟ་བའང་ཚོགས་དང་དུས་༑༑རྙེད་ན་ལུས་ཅན་རྣམས་ལ་ནི་༑༑འབྲས་བུ་དག་ཏུ་འགྱུར་བ་ཉིད་༑༑དགེ་སློང་དག་སྔོན་བྱུང་བགྲོང་ཁྱེར་བཱ་རཱ་ཎ་སཱི་ནས་ཧ་ཅང་ཐག་མི་རིང་བའི་བསྟི་གནས་ཤིག་ན་དྲང་སྲོང་བྱམས་པའི་བདག་ཉིད་ཅན་༑་སྙིང་རྗེ་དང ༼༢༽ ལྡན་པ་༑་སེམས་ཅན་ཐམས་ཅད་ལ་བྱམས་པ་ཞིག་འདུག་གོ་༑༑ཇི་ཙམ་ན་མི་དབུལ་པོ་ཞིག་ཤིང་ཁུར་ཐོགས་ཏེ་བསྟི་གནས་དེར་སོང་ནས་ཤིང་ཁུར་ཕོག་སྟེ་ངལ་སོ་ཞིང་འདུག་པ་དྲང་སྲོང་དེས་མཐོང་ནས་༑་དེ་དེ་ལ་སྙིང་རྗེ་སྐྱེས་ཏེ་ཉོན་མོངས་པ་འདི་སྔོན་གྱི་ལས་ཀྱི་ཉེས་པས་མིར་སྐྱེས ༼༣༽ ཀྱང་ཚེགས་ཆེན་པོས་འཚོ་བ་སྦྱོར་བར་བྱེད་ཀྱིས་༑་བདག་གིས་འདི་རབ་ཏུང་བྱུང་ངོ་སྙམ་ནས་སྨྲས་པ་༑་བུ་ཁྱོད་སུ་ཞིག་ཡིན་༑་དེས་སྨྲས་པ་༑་འཕགས་པ་བདག་ནི་མི་དབུལ་པ་ཤིང་གིས་འཚོ་བ་སྦྱོར་བ་ཞིག་ལགས་སོ་༑༑དྲང་སྲོང་གིས་སྨྲས་པ་༑་བུ་འོ་ན་ཁྱོད་ཅིའི་ཕྱིར་རབ་ཏུ་མི ༼༤༽ འབྱུང་༑་དེས་སྨྲས་པ་༑་འཕགས་པ་བདག་ནི་མི་དབུལ་པོ་ཞིག་སྟེ་ཤིང་བཙོངས་ཤིང་བཙོངས་ནས་ཚེགས་ཆེན་པོས་འཚོ་བ་སྐྱོང་བར་བགྱིད་པ་ལགས་ན་༑་སུ་ཞིག་གིས་བདག་རབ་ཏུ་འབྱིན་པར་འགྱུར་༑
དེ་ནས་དྲང་སྲོང་དེ་བྱམས་པའི་བདག་ཉིད་ཅན་ཡིན་པའི་ཕྱིར་ཤིན་ཏུ་སྙིང ༼༥༽ རྗེ་སྐྱེས་ནས་དེས་དེ་ལ་སྨྲས་པ་༑་བུ་ཁྱོད་རབ་ཏུ་འབྱུང་བར་འདོད་དམ་༑་དེས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་གྱིས་ཐུགས་བརྩེ་བའི་སླད་དུ་བདག་རབ་ཏུ་དབྱུང་དུ་གསོལ་༑་དྲར་སྲོང་དེས་དེ་རབ་ཏུ་ཕྱུང་ནས་ལྷུང་བཟེད་དང་ཆོས་གོས་དག་ཀྱང་བཀྲུས་ཤིང་ཁ ༼༦༽ བ་སྒྱུར་ཏེ་བྱིན་ནས་སྨྲས་པ་༑་བཞིན་བཟངས་གལ་ཏེ་ཁྱོད་ཀྱིས་ཡོན་ཏན་གྱི་ཚོགས་ཅུང་ཟད་ཐོབ་ན་ཁོ་བོ་ལ་རྗོད་ཅིག་༑་དེས་དེ་ལ་དེ་བཞིན་དུ་བགྱིའོ་ཞེས་ཁས་བླངས་སོ་༑༑དེ་ཕྱོགས་གཅིག་ཏུ་སོང་ནས་མཁན་པོ་མེད་པ་དང་སློབ་དཔོན་མེད་པར་བྱང་ཆུབ་ཀྱི་ཕྱོགས་དང་མཐུན ༼༧༽ པའི་ཆོས་སུམ་བཅུ་རྩ་བདུན་བསྐྱེད་ནས་རང་བྱང་ཆུབ་མངོན་སུམ་དུ་བྱས་སོ་༑༑དེས་བསམས་པ་༑་བདག་གིས་དྲང་སྲོང་དེ་ལ་ཁས་བླངས་པས་སོང་ལ་དེ་ལ་ཉེ་བར་བསྟན་པར་བྱའོ་སྙམ་མོ་༑༑བར་གཉིད་ཆེན་པོ་དེ་དག་ནི་ལུས་ཀྱིས་ཆོས་སྟོན་གྱི་ཚིག་གིས་མི་སྟོན་པས་ད་དེ་ལ་རྗེས་སུ་སྙིང་བརྩེ ༼༤༥བ༡༽ བའི་ཕྱིར་དེས་ངང་པའི་རྒྱལ་པོ་འདབ་མ་བརྐྱང་བ་ལྟར་སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང་༑་གསལ་བ་དང་༑་ཆར་འབེབས་པ་དང་༑་གློག་འབྱིན་པའི་ཆོ་འཕྲུལ་དག་བྱ་ཐར་བརྩམས་སོ་༑༑སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་སེམས་གཏོད་པར་བྱེད ༼༢༽ པ་ཡིན་པས་དྲང་སྲོང་དེ་ཤིང་ལྗོན་པ་རྩ་བ་ནས་བཅད་པ་བཞིན་དུ་རང་སངས་རྒྱས་དེའི་རྐང་པ་གཉིས་ལ་གཏུགས་ནས་སྨྲས་པ་༑་འཕགས་པ་ཁྱོད་ཀྱིས་ཡོན་ཏན་གྱི་ཚོགས་འདི་ལྟ་བུ་བརྙེས་སམ་༑་ཐོབ་བོ་༑༑དེས་བསམས་པ་༑་འཕགས་པ་འདིས་ཡོན་ཏན་གྱི་ཚོགས་ཅུང་ཟད་ཐོབ ༼༣༽ པ་གང་ཡིན་པ་དེ་ཐམས་ཅད་བདག་ལ་བརྟེན་ནས་ཐོབ་པ་ཡིན་ནོ་སྙམ་ནས་༑་དེས་རང་སངས་རྒྱས་དེའི་རྐང་པ་གཉིས་ལ་ཕྱག་འཚལ་ཏེ་སྨོན་ལམ་འདི་སྐད་ཅེས་༑་འདི་ལྟར་འཕགས་པ་འདི་རྫུ་འཕྲུལ་ཆེ་བ་དང་མཐུ་ཆེ་བ་དེ་བཞིན་དུ་༑་བདག་ཀྱང་དགེ་བའི་རྩ་བ་འདིས་རྫུ་འཕྲུལ་ཆེ་བ ༼༤༽ དང་མཐུ་ཆེ་བར་གྱུར་ཅིག་ཅེས་བཏབ་པོ་༑༑དགེ་སློང་དག་དེ་ལ་དེའི་ཚེ་དེའི་དུས་ན་དྲང་སྲོང་གང་ཡིན་པ་དེ་ནི་དགེ་སློང་མོཨཽད་གལ་གྱི་བུ་འདི་ཉིད་ཡིན་ཏེ་༑་དེས་རང་སངས་རྒྱས་ལ་མཆོད་པ་བྱས་ནས་སྨོན་ལམ་བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་དེ་ལྟར་རྫུ་འཕྲུལ་ཆེ་བ ༼༥༽ དང་མཐུ་ཆེ་བར་གྱུར་ཏོ་༑༑དགེ་སློང་དག་དེ་ལྟར་ན་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་གཅིག་ཏུ་གནག་པ་ཡིན་ལ་༑་ལས་གཅིག་ཏུ་དཀར་པ་རྣམས་ཀྱི་རྣམས་པར་སྨིན་པ་ཡང་གཅིག་ཏུ་དཀར་པ་ཡིན་༑་ལས་འདྲེན་མ་རྣམས་ཀྱི་རྣམ་པ་སྨིན་བ་ཡང་འདྲེན་མ་ཡིན ༼༦༽ ནོ་༑༑དགེ་སློང་དག་དེ་ལྟ་བས་ན་ལག་གཅིག་ཏུ་གནག་པ་རྣམས་དང་འདྲེན་མ་རྣམས་སྤངས་ཏེ་༑༑ལས་གཅིག་ཏུ་དཀར་བ་རྣམས་ལ་བརྩལ་བར་བྱ་སྟེ་༑་དགེ་སློང་དག་ཁྱོད་ཀྱིས་དེ་ལྟར་བསླབ་པར་བྱའོ་༑༑་༑༑
འདུལ་བ་གཞི་༑་བམ་པོ་ལྔ་པ་༑
དགེ་སློང་རྣམས ༼༧༽ ཐེ་ཙོམ་སྐྱེས་ནས་༑་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑་བཙུན་པ་ཚེ་དང་ལྡན་པ་མཽད་གལ་གྱི་བུ་ཆེན་པོས་ལས་ཅི་ཞིག་བགྱིས་ན་༑་ལས་དེའི་རྣམ་པར་སྨིན་བས་བཅོམ་ལྡན་འདས་ཀྱི་རྫུ་འཕྲུལ་ཆེན་པོ་དང་ལྡན་པ་རྣམས་དང་༑་མཐུ་ཆེན་པོ ༼༤༦ཨ༡༽ དང་ལྡན་པ་རྣམས་ཀྱི་མཆོག་ཏུ་བསྟན་༑་དེ་ནི་སྨོན་ལམ་གྱི་དབང་གིས་ཏེ་༑་གང་དུ་སྨོན་ལམ་བཏབ་ཅེ་ན་༑་དགེ་སློང་དག་སྔོན་བྱུང་བ་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར ༼༢༽ རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་༑་དེ་བཱ་རཱ ༼༣༽ ཎ་སཱི་ན་དྲང་སྲོང་སྨྲ་བ་རི་དགས་ཀྱི་ནགས་ཉེ་བར་རྟེན་ཅིང་བཞུགས་སོ་༑༑དེའི་བསྟན་པ་ལ་འདི་རབ་ཏུ་བྱུང་ནས་དགེ་སློང་གང་གིས་དེ་རབ་ཏུ་ཕྱུང་བའི་དགེ་སློང་དེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་རྫུ་འཕྲུལ་ཆེན་པོ་ལྡན་པ་རྣམས ༼༤༽ དང་༑་མཐུ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་ཏོ་༑༑དེ་ན་འདིས་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོད་ཏན་གྱི་ཚོགས་འགའ་ཡང་མ་ཐོབ་ནས་དེའི་འོག་ཏུ་འཆི་བའི་ཚེ་སྨོན་ལམ་འདི་སྐྲད་ཅེས་༑་བདག་གིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར ༼༥༽ རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང་ལ་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོན་ཏན་གྱི་ཚོགས་འགའ་ཡང་མ་ཐོབ་སྟེ་༑་བདག་གིས་ཚེ་ཇི་སྲིང་པར་ཚངས་པར་སྤྱོད་པ་སྤྱད་པའི་དག་བའི་རྩ་བ་འདིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར ༼༦༽ རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལ་༑་བྲམ་ཟེའི་ཁྱེའུ་མ་འོངས་པའི་དུས་ན་སྐྱེས་དགུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག ༼༧༽ རྟེན་མཁྱེན་པ་༑་སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དེའི་བསྟན་པ་ལ་བདག་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད ༼༤༦བ༡༽ མངོན་དུ་བྱེད་ཅིང་༑་ཇི་ལྟར་མཁན་པོ་འདི་བཅོམ་ལྡན་འདས་དེ་བཞེན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་རྫུ་འཕྲུལ་ཆེན་པོ་དང་ལྡན་པ་རྣམས་དང་༑་མཐུ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་པ་དེ་བཞིན་དུ་༑༑བདག་ཀྱང་བཅོམ་ལྡན་འདས ༼༢༽ ཤཱཀྱ་ཐུབ་པ་༑་ཤཱཀྱ་འི་སེང་གེ་༑་ཤཱཀྱ་འི་རྒྱལ་པོ་གཙོ་བོ་དེས་རྫུ་འཕྲུལ་ཆེན་པོ་དང་ལྡན་པ་རྣམས་དང་༑་མཐུ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་པར་གྱུར་ཅིག་ཅེས་གདབ་པར་བརྩམས་པས་སྨོན་ལམ་དེའི་དབང་གིས་ད་ལྟར་དེ་བཞིན་གཤེགས་པས་རྫུ་འཕྲུལ་ཆེན ༼༣༽ པོ་དང་ལྡན་པ་རྣམས་དང་༑་མཐུ་ཆེན་པོ་དང་ལྡན་པ་རྣམས་ཀྱི་མཆོག་ཏུ་བསྟན་ཏོ་༑༑
ཡང་དགེ་སློང་རྣམས་ཐེ་ཚོམ་སྐྱེས་ནས་ཐེ་ཙོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑་བཙུན་པ་ཚེ་དང་ལྡན་པ་སྟོད་རིངས་ཀྱིས་ལས་ཇི་ཞིག་བགྱིས་ན་༑་ལས་དེའི ༼༤༽ རྣམ་པར་སྨིན་པས་བཅོམ་ལྡན་འདས་ཀྱིས་སོ་སོ་ཡང་དག་པར་རིག་པ་ཐོབ་པ་རྣམས་ཀྱི་མཆོག་ཏུ་བསྟན་༑་དེ་ནི་སྨོན་ལམ་གྱི་དབང་གིས་ཏེ་༑་གང་དུ་སྨོན་ལས་བཏབ་ཅེན་༑་དགེ་སློང་དག་སྔོན་བྱུང་བ་བསྐལ་པ་བཟང་པོ་འདི་ཉིད་པ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན ༼༥༽ གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་འོད་སྲུང ༼༦༽ ཞེས་བྱ་བ་ཇིག་རྟེན་དུ་བྱུང་སྟེ་༑་དེ་བཱ་རཱ་ཎ་སཱི་ན་དྲང་སྲོང་སྨ་བ་རི་དགས་ཀྱི་ནགས་ན་ཉེ་བར་རྟེན་ཅིང་བཞུགས་སོ་༑༑དེའི་བསྟན་པ་ལ་འདི་རབ་ཏུ་བྱུང་ནས་དགེ་སློང་གང་གིས་དེ་རབ་ཏུ་ཕྱུང་བའི་དགེ་སློང་དེ་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས ༼༧༽ སོ་སོ་ཡང་དག་པར་རིག་པ་ཐོབ་པ་རྣམས་གྱི་མཆོག་ཏུ་བསྟན་ཏོ་༑༑
དེ་ན་འདིས་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོན་ཏན་གྱི་ཚོགས་འགའ་ཡང་འཐོབ་ནས་༑་དེའི་འོག་ཏུ་འཆི་བའི་ཚེ་སྨོན་ལམ་འདི་སྐད་ཅེས་བདག་གིས་བཅོམ་ལྡན་འདས་དེ་བཞིན་གཤེགས་པ་ཡང ༼༤༧ཨ༡༽ དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང་ལ་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོད་ཏན་གྱི་ཚོགས་འགའ་ཡང་མ་ཐོབ་སྟེ་༑་བདག་གིས་ཚེ་ཇི་སྲིད་པར་ཚངས་པར་སྤྱོད་པ་སྤྱད་པའི་དགེ་བའི་རྩ་བ་འདིས་བཅོམ་འདས་དེ་བཞིན ༼༢༽ གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལ་༑་བྲམ་ཟེའི་ཁྱེའུ་ཁྱོད་མ་འོངས་པའི་དུས་ན་སྐྱེ་དགུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར ༼༣༽ གཤེགས་པ་༑་འཇིག་རྟེན་མཁྱེན་པ་༑་སྐྱེས་བ་གདུལ་བྱའི་ཁ་ལོ་སྒྱུར་བ་བླ་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞིས་ལུང་བསྟན་པ་དེའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས ༼༤༽ པས་དགྲ་བཅོམ་པ་ཉིད་མངོན་དུ་བྱེད་ཅིང་༑་ཇི་ལྟར་མཁན་པོ་འདི་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་སོ་སོ་ཡང་དག་པར་རིག་པ་ཐོབ་པ་རྣམས་ཀྱི་མཆོག་ཏུ་བསྟན་པ་དོ་བཞིན་བུ་༑་བདག་ཀྱང་བཅོམ་ལྡན་འདས་ཤཱཀྱ ༼༥༽ ཐུབ་པ་༑་ཤཱཀྱ་འི་སེང་གེ་༑༑་ཤཱཀྱ་འི་རྒྱལ་པོ་གཙོ་བོ་དེས་སོ་སོ་ཡང་དག་པར་རིག་པ་ཐོབ་པ་རྣམས་ཀྱི་མཆོག་ཏུ་བསྟན་པར་གྱུར་ཅིག་ཅེས་གདབ་པར་བརྩམས་པས་སྨོན་ལམ་དེའི་དབང་གིས་ད་ལྟར་དེ་བཞིན་གཤེགས་པས་སོ་སོ་ཡང་དག་པར་རིག་པ་ཐོབ་པ་རྣམས་ཀྱི་མཆོག་ཏུ ༼༦༽ བསྟན་ཏོ་༑༑
དེའི་ཚེ་ན་ལེགས་པར་གསུངས་པའི་ཆོས་འདུལ་བ་ལ་འདི་ལྟར་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོར་འགྱུར་ཏེ་༑་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བས་རབ་ཏུ་འབྱིན་པར་མཛད་ཅིང་བསྙེན་པར་རྫོགས་པར་མཛད་པས་འགའ ༼༧༽ ཞིག་གི་གན་དུ་རབ་ཏུ་འབྱུང་བར་འདོད་པ་འོངས་པ་ན་༑་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བས་རབ་ཏུ་འབྱིན་པར་མཛད་ཅིང་༑་དགེ་སློང་ཆུར་ཤོག་ཅེས་བྱ་བས་བསྙེན་པར་རྫོགས་པར་མཛད་པར་འགྱུར་རོ་སྙམ་ནས་༑་དེས་དེ་ཁྲིད་དེ་བཅོམ་ལྡན་འདས་གལ་བདེར ༼༤༧བ༡༽ འགྲོའོ་༑༑
དགེ་སློང་ཞིག་གི་གན་དུ་རབ་ཏུ་འབྱུང་བར་འདོད་པ་ཞིག་འོངས་པ་ན་༑་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བས་རབ་ཏུ་འབྱིན་པར་མཛད་ཅིང་༑་དགེ་སློང་ཚུར་ཤོག་ཅེས་བྱ་བས་བསྙེན་པ་རྫོགས་པར་མཛད་པར་འགྱུར་རོ་སྙམ་ནས་༑་དེས་ད་ཁྲིད་དེ ༼༢༽ བཅོམ་ལྡན་འདས་གལ་བ་དེར་སོང་བ་དང་༑་དེས་བཅོམ་ལྡན་འདས་ཀྱི་སྤྱན་སྔར་མ་ཕྱིན་པ་ཁོ་ནར་བར་མ་དོར་རྒྱུན་ཆད་ཅིང་ཤི་བར་གྱུར་ཏེ་༑་དེ་ཉིད་དེའི་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་༑་བསྙེན་པ་རྫོགས་པ་དགེ་སློང་གི་དངོས་པོར་འགྱུར་པའི་བར ༼༣༽ ཆད་དུ་གྱུར་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑་ཀྱེ་མ་ངའི་ཉན་ཐོས་རྣམས་ཐག་རིང་པོ་དང་ཆེས་རིང་པོ་ནས་འོང་བ་རྣམས་ངལ་བར་འགྱུར་རོ་སྙམ་ནས་བཀའ་སྩལ་པ་༑་དེ་ལྟ་བས་ན་དེང་ནས་དགེ་འདུན ༼༤༽ གྱིས་རབ་ཏུ་དབྱུང་བ་དང་༑་དགེ་འདུན་གྱིས་བསྙེན་པར་རྫོགས་པར་བྱ་བར་གནང་ངོ་༑༑བཅོམ་ལྡན་འདས་ཀྱིས་དགེ་འདུན་གྱིས་རབ་ཏུ་དབྱུང་བར་བྱ་བ་དང་༑་དགེ་འདུན་གྱིས་བསྙེན་པར་རྫོགས་པར་བྱའོ་ཞེས་བཀའ་སྩལ་ནས་༑་དེ་དག་གིས་ཇི་ལྟར་རབ་ཏུ་དབྱུང་བར་བྱ་བ ༼༥༽ དང་༑་ཇི་ལྟར་བསྙེན་པར་རྫོགས་པར་བྱ་བ་མི་ཤེས་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་གཟུང་བར་བྱ་ཞིང་བཟུང་ནས་དགེ ༼༦༽ འདུན་ཐམས་ཅད་འདུས་པ་ན་ཆ་ལུགས་འདི་བཞིན་བྱས་ཤིང་རྒན་རིམས་ལ་ཕྱག་འཚལ་དུ་བཅུག་སྟེ་༑་ཐལ་མོ་སྦྱར་ནས་ཙོག་ཙོག་པོར་འདུག་ཏུ་བཅུག་སྟེ་༑་ལན་གསུམ་གསོལ་བ་འདེབས་སུ་བཅུག་ནས་དགེ་སློང་གཅིག་གིས་གསོལ་བ་དང་བཞིའི་ལས་ཀྱིས་ཅིག་ཅར་རབ ༼༧༽ ཏུ་འབྱུང་བ་དང་བསྙེན་པར་རྫོགས་པ་ཉེ་བར་བསྒྲུབ་པར་བྱའོ་༑༑དེས་འདི་སྐད་ཅེས་བརྗོད་པར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་བདག་མིང་འདི་ཞེས་བགྱི་བ་དགེ་འདུན་ལས་རབ་ཏུ་འབྱུང་བ་དང་༑་བསྙེན་པར་རྫོགས་པ་དགེ་སློང་གི་དངོས་པོར་གསོལ་ན ༼༤༨ཨ༡༽ ཐུགས་བརྩེན་བ་ཅན་དགེ་འདུན་བཙུན་པ་རྣམས་ཀྱིས་ཐུགས་བརྩེ་བའི་སླད་དུ་བདག་རབ་ཏུ་དབྱུང་དུ་གསོལ་༑་བསྙེན་པར་རྫོགས་པར་མཛད་དུ་གསོལ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ ༼༢༽ ལས་བྱའོ་༑༑འདི་ལྟར་བྱས་ཏེ་འདུག་ལ་འདི་སྐད་བརྗོད་པར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་མིང་འདི་ཞེས་བགྱི་བ་འདི་དགེ་འདུན་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་གསོལ་ན་༑་གལ་ཏེ་དགེ་འདུན་གྱི་དུས་ལ་བ་བཅིང་བཟོད་ན ༼༣༽ དགེ་འདན་གྱིས་གནང་པར་མཛོད་ཅིག་དང་༑་དགེ་འདུན་གྱིས་མིང་འདི་ཞེས་བགྱི་བ་རབ་ཏུ་འབྱིན་ཏོ་༑༑བསྙེན་པར་རྫོགས་པར་མཛད་དོ་༑༑
འདི་ནི་གསོལ་བའོ་༑༑་ལས་ནི་འདི་ལྟར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་མིང་འདི་ཞེས་བགྱི་བ་འདི་དགེ་འདུན་ལས ༼༤༽ རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་གསོལ་ཏེ་༑་དེའི་སླད་དུ་དགེ་འདུན་གྱིས་མིང་འདི་ཞེས་བགྱི་བ་རབ་ཏུ་དབྱུང་བ་དང་༑་བསྙེན་པར་རྫོགས་པར་མཛད་ན་༑་ཚེ་དང་ལྡན་པ་གང་དག་མིང་འདི་ཞེས་བགྱི་བ་རབ་ཏུ་དབྱུང་བ་དང་༑་བསྙེན་པར་རྫོགས་པར ༼༥༽ མཛད་པར་བཟོད་པ་དེ་དག་ནི་ཅང་མ་གསུང་ཤིག་༑་གང་དག་མི་བཟོད་པ་དེ་དག་ནི་གསུང་ཤིག་༑་འདི་ནི་ལས་བརྗོད་པ་དང་པོ་སྟེ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་མིང་འདི་ཞིས་བགྱི་བ་རབ་ཏུ་ཕྱུང་བ་དང་བསྙེན ༼༦༽ པར་རྫོགས་པར་མཛད་ལགས་ཏེ་༑་འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ་༑༑དེ་ནི་སྔོན་གྱི་ཆོ་གའོ་༑༑
དེ་ལྟར་རབ་ཏུ་བྱུང་ཞིང་བསྙེན་པར་རྫོགས་པ་དག་མཁན་པོ་མེད་པ་དང་༑་སློབ་དཔོན་མེད་པས་ལེགས་པར་མ་སྦྱངས་པ་དང་༑་ལེགས་པར་མ་བགོས་པ་དང་༑་སྒྲ ༼༧༽ མཐོན་པོ་དང་༑་སྒྲ་ཆེན་པོ་དང་༑་རྒོད་བག་གི་སྤྱོད་ལམ་གྱིས་བྲམ་ཟེ་དང་ཁྱིམ་བདག་གི་ཁྱིམ་དག་ཏུ་འདོང་ཞིང་དེ་དག་དེར་དྲས་སློང་བར་བྱེད་༑་ཟས་གློང་དུ་འཇུག་པར་བྱེད་༑་སྲན་ཚོད་སློང་བར་བྱེད་༑་སྲན་ཚོད་སློང་བར་བྱེད་༑་སྲན་ཚོད་སླང་དུ་འཇུག་པར་བྱེད་ཅིང་བསྟན་པ་དང་འགལ་བ་གཞན་དག ༼༤༨བ༡༽ ཀྱང་བྱེད་ནས་༑་གཞན་མུ་སྟེགས་ཅན་དག་ཤེས་ལྡན་དག་ཤཱཀྱ་འི་བུའི་དགེ་སྦྱོང་འདི་དག་ནི་མཁན་པོ་མེད་པ་དང་༑་སློབ་དཔོན་མེད་པས་ལེས་པར་མ་སྦྱངས་པ་དང་༑་ལེགས་པར་མ་བགོས་པ་དང་༑་སྒྲ་མཐོན་པོ་དང་༑་སྒྲ་ཆེན་པོ་དང་༑་རྒོད་བག་གི་སྤྱོད་ལམ་གྱིས ༼༢༽ བྲམ་ཟེ་དང་ཁྱིམ་བདག་གི་ཁྱིམ་དག་ཏུ་འདོང་ཞིང་དེ་དག་དེ་ཟས་སློང་བར་བྱེད་༑་ཟས་སློང་དུ་འཇུག་པར་བྱེད་༑་སྲན་ཚོད་སློང་བར་བྱེད་༑་སྲན་ཚོད་སླང་དུ་འཇུག་པར་བྱེད་དེ་༑་དགེ་སྤྱོང་མགོ་རེག་འདི་དགལ་སུ་ཞིང་བསོད་སྙོམས་སྦྱིན་པ་དང་༑་བྱ་བར་སེམས་ཞེས ༼༣༽ སྨོད་པར་བྱེད་༑་ཕྱར་ཀ་གཏོང་བར་བྱེད་༑་ཁ་ཟེར་བར་བྱེད་དོ་༑༑དགེ་སློང་ནང་པ་ཞིག་ཀྱང་ནད་ག་ཡོག་དང་བྲལ་བས་ཤི་བར་གྱུར་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑་ངས་ཉན་ཐོས་རྣམས་གཅིག ༼༤༽ གིས་གཅིག་བསྡུ་བའི་ཕྱིར་དང་༑་ནད་པ་རྣམས་ལ་རིམ་གྲོ་བྱ་བའི་ཕྱིར་མཁན་པོ་དང་སློབ་དཔོན་དག་གནང་བར་བྱའོ་སྙམ་ནས་བཀའ་སྩལ་པ་༑་དེ་ལྟ་བས་ན་མཁན་པོ་དང་སློབ་དཔོན་དག་གིས་རབ་ཏུ་དབྱུང་བར་བྱ་བ་དང་༑་བསྙེན་པར་རྫོགས་པར་བྱ་བར་གནང་ངོ་༑༑བཅོམ་ལྡན ༼༥༽ འདས་ཀྱིས་མཁན་པོ་དང་སློབ་དཔོན་དག་གིས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱའོ་ཞེས་བཀའ་སྩལ་ནས་༑་དེ་དག་གིས་མཁན་པོ་དང་སློབ་དཔོན་དུ་ཡོད་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་༑་སློབ་དཔོན་ནི་ལྔ་༑་མཁན་པོ་ནི་གཉིས་སོ་༑༑སློབ ༼༦༽ དཔོན་ལྔ་གང་ཞེ་ན་༑་དགེ་ཚུལ་གྱི་སློབ་དཔོན་དང་༑་གསང་སྟེ་སྟོན་པ་དང་༑་ལས་བྱེད་པ་དང་༑་གནས་སྦྱིན་པའི་སློབ་དཔོན་དང་༑་ཀློག་པའི་སློབ་དཔོན་ནོ་༑༑དགེ་ཚུལ་གྱི་སློབ་དཔོན་གང་ཞེ་ན་༑་གང་གིས་སྐྱབས་སུ་འགྲོ་བ་དང་༑་བསླབ་པའི་གཞི་དག་བྱིན་པ་ཡིན་ནོ་༑ ༼༧༽ ༑་གསང་སྟེ་སྟོན་པ་གང་ཞེ་ན་༑་གང་གིས་གསང་སྟེ་བསྟན་པ་ཡིན་ནོ་༑༑ལས་བྱེད་པ་གང་ཞེ་ན་༑་གང་གིས་གསོལ་བ་དང་བཞིའི་ལས་ཀྱིས་ལས་བྱས་པ་ཡིན་ནོ་༑༑གནས་སྦྱིན་པའི་སློབ་དཔོན་གང་ཞེ་ན་༑་གང་གི་དྲུང་དུ་ཞག་གཅིག་ཙམ་ཡང་གནས་པས་འདུག་པ་ཡིན་ནོ་༑༑༼༤༩ཨ༡༽ ཀློག་པའི་སློབ་དཔོན་གང་ཞེན་༑་གང་ལས་ཚིག་བཞི་པའི་ཚིགས་སུ་བཅད་པ་ཙམ་ཡང་ལན་གསུམ་དུ་བཟླས་ཏེ་བཟུང་བ་ཡིན་ནོ་༑༑མཁན་པོ་གཉིས་གང་ཞེ་ན་༑་རབ་ཏུ་འབྱིན་པར་བྱེད་པ་གང་ཡིན་པ་དང་༑་བསྙེན་པར་རྫོགས་པར་བྱེད་པ་གང་ཡིན་པའོ་༑༑བཅོམ་ལྡན་འདས་ཀྱིས་མཁན་པོ་དང་སློབ་དཔོན ༼༢༽ དག་གིས་རབ་ཏུ་དབྱུང་བར་བྱ་ཞིང་བསྙེན་པར་རྫོགས་པར་བྱའོ་ཞེས་བཀའ་སྩལ་ནས་༑་དགེ་སློང་རྣམས་ཀྱིས་ཇི་ལྟར་རབ་ཏུ་དབྱུང་བར་བྱ་བ་དང་༑་ཇི་ལྟར་བསྙེན་པར་རྫོགས་པར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་༑་འགའ་ཞིག་གི་གན་དུ་རབ་ཏ་འབྱུང ༼༣༽ པར་འདོད་པ་འོངས་ན་དེས་དེ་ལ་བར་ཆད་ཀྱི་ཆོས་རྣམས་དྲིས་ནས་གཟུང་བར་བྱའོ་༑༑བཟུང་ནས་གསུམ་ལ་སྐྱབས་སུ་འགྲོ་བ་དང་༑་དགེ་བསྙེན་ཉིད་དུ་ཁས་བླངས་པས་དགེ་བསྙེན་གྱི་སྡོམ་པ་སྦྱིན་པར་བྱའོ་༑༑འདི་ལྟར་སྦྱིན་པར་བྱ་སྟེ་༑་དང་པོར་སྟོན་པ་ལ་ཕྱག་འཚལ་དུ ༼༤༽ གཞུག་གོ་༑༑
དེའི་འོག་ཏུ་སློབ་དཔོན་ལ་ཕྱག་འཚལ་དུ་བཅུག་ནས་མདུན་དུ་ཙོག་ཙོག་པོར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་དེས་འདི་སྐད་ཅེས་བརྗོད་པར་བྱ་སྟེ་༑་བཙུན་པ་དགོངས་སུ་གསོལ་༑་བདག་མིང་འདི་ཞེས་བགྱི་བདུས་འདི་ནས་བཟུང་སྟེ་༑་ཇི་སྲིད ༼༥༽ འཚོ་འི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་འཆིའོ་༑༑འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ་༑༑ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་འཆིའོ་༑༑བདག་ཇི་སྲིད་འཚོའི་བར་དུ་དགེ་བསྙེན་དུ་བཙུན་པས ༼༦༽ གཟུང་དུ་གསོལ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑་ཚིག་གསུམ་པ་ལ་སློབ་དཔོན་གྱིས་ཞེས་བརྗོད་པར་བྱའོ་༑༑སློབ་དཔོན་གྱིས་ཐབས་ཡིན་ནོ་ཞེས་བརྗོད་པར་བྱའོ་༑༑དགེ་བསྙེན་གྱིས་ལེགས་སོ་ཞེས་བརྗོད་པར་བྱའོ་༑༑དེ་ནི་དགེ་བསྙེན་གྱི་སྡོམ་པ་སྦྱིན ༼༧༽ པའོ་༑༑
དེའི་འོག་ཏུ་བསླབ་པ་བརྗོད་པ་ཁས་བླང་བའི་ཚུལ་གྱིས་བྱའོ་༑༑འདི་ལྟར་བྱ་སྟེ་༑་སློབ་དཔོན་དགོངས་སུ་གསོལ་༑་ཇིཨི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལོག་པ་དེ་བཞིན་དུ་༑་བདག་མིང ༼༤༩བ༡༽ འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་༑་ཇི་སྲིད་འཚོའི་བར་དུ་སྲོག་གཅོད་ཕ་སྤངས་ཏེ་༑་སྲོག་གཅོད་པ་ལས་སླར་ལྡོག་པར་བགྱིའོ་༑༑ཡན་ལག་དང་པོ་འདིས་བདག་འཕགས་པ་དགྲ་བཅོམཔ་དེ་དག་གི་བསླབ་པ་ལ་རྗེས་སུ་སློབ་པོ་༑༑རྗེས་སུང་སྒྲུབ་པོ་༑༑རྗེས ༼༢༽ སུ་བགྱིད་དོ་༑༑
གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་དང་༑་འདོད་པས་ལོག་པར་ག་ཡེམ་པ་དང་༑་བརྫུན་དུ་སྨྲ་བ་དང་༑་འབྱུའི་ཆང་དང་བཅོས་པའི་ཆད་མྱོས་པར་འགྱུར་བ་བག་མེད་པའི་གནས་སྤངས་ཏེ་༑ ༼༣༽ འབྲུའི་ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་ལས་སླར་ལོག་པ་དེ་བཞིན་དུ་༑་བདག་མིང་འདི་ཞེས་བགྱི་བས་ཀྱང་དུས་འདི་རྣས་བཟུང་སྟེ་༑་ཇི་སྲིང་འཚོའི་བར་དུ་མ་བྱིན་པར་ལེན་པ་དང་༑་འདོད་པ་ལ་ལོག་པར་ག་ཡེམ་པ་དང་༑་བརྫུན་དུ་སྨྲ་བ་དང་༑ ༼༤༽ འབྲུའི་ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་སྤངས་ཏེ་༑་འབྲུའི་ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་ལས་སླར་ལྡོག་པར་བགྱིའོ་༑༑ཡན་ལག་ལྡ་པ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ ༼༥༽ པོ་༑༑རྗེས་སུ་སྒྲུབ་པོ་༑༑རྗེས་སུ་བགྱིད་དོ་༑༑སློབ་དཔོན་གྱིས་ཐབས་ཡིན་ནོ་ཞེས་བརྗོད་པར་བྱའོ་༑༑དགེ་བསྙེན་གྱིས་ལེགས་སོ་ཞེས་བརྗོད་པར་བྱའོ་༑༑
དགེ་བསྙེན་ཉིད་དུ་ཉེ་བར་སྒྲུབ་པའི་ཆོག་རྫོགས་ཤོ་༑༑་༑༑
དེའི་འོག་ཏུ་གང་གིས་དེ་ཞུ་བར་བྱེད་པའི་དགེ་སློང ༼༦༽ ལ་གཏད་པར་བྱའོ་༑༑ཞུ་བའི་དགེ་སློང་གིས་མཁན་པོ་ལ་ཁྱོད་ཀྱིས་བར་ཆད་ཀྱི་ཆོས་རྣམས་དྲིས་སམ་ཞེས་དྲི་བར་བྱའོ་༑༑མ་དྲིས་པར་ཞུ་བར་བྱེད་ན་འགལ་ཚབས་ཅན་དུ་འགྱུར་རོ་༑༑
དེའི་འོག་ཏུ་ཞུ་བའི་དགེ་སློང་གིས་ཞུ་བར་བྱའོ་༑༑འདི་ལྟར་ཞུ་བར་བྱ་སྟེ་༑་གནས་མལ ༼༧༽ བཤམ་པ་བྱས་ནས་གཎ་ཌཱི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ནས་དགེ་འདན་ཐམས་ཅད་འདུག་ཅིང་མཐུན་པར་གྱུར་པ་ལ་འང་རུང་༑་གནས་ཁང་སོ་སོ་ན་འཁོད་པ་ལའང་རུང་སྟེ་༑་རྒན་རིམས་ལ་ཕྱག་འཚལ་དུ་བཅུག་ནས་ཙོག་ཙོག ༼༥༠ཨ༡༽ པོར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་ཞུ་བར་བྱེད་པས་འདི་སྐད་ཅེས་བརྗོད་པར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བ་ལས་རབ་ཏུ་འབྱུང་བར་འཚལ་ཏེ་༑་ཁྱིམ་པ ༼༢༽ གོས་དཀར་པོ་ཅན་སྐྲ་དང་ཁ་སྤུ་མ་བྲེགས་པ་ལས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བར་འཚལ་ཏེ་༑་མིང་འདི་ཞེས་བགྱི་བ་འདི་རབ་ཏུ་འབྱུང་བར་འཚལ་ཞིང་སྐྲ་དང་ཁ་སྤུ་བྲེགས་ནས་གོས་དུར་སྨྲིག་བགོས་ཏེ་༑་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད ༼༣༽ པར་མཁན་པོ་མིང་འདི་ཞེས་བགྱི་བ་ལས་རབ་ཏུ་འབྱུང་སྟེ་༑་དེ་ཡང་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་ཁོ་ན་ཉིད་མཆིན་༑་ཅི་དེ་རབ་ཏུ་དབྱུང་ངམ་དེ་དག་ཐམས་ཅད་ཀྱིས་གལ་ཏེ་ཡོངས་སུ་དག་ནའོ་ཞེས་བརྗོད་པར་བྱའོ་༑༑གལ་ཏེ་དེ་སྐད་བརྗོད་ན་དེ་ལྟ་ན་ལེགས་༑་གལ ༼༤༽ ཏེ་མི་བརྗོད་ན་འགལ་ཚབས་ཙན་དུ་འགྱུར་རོ་༑༑དེ་ནི་རབ་ཏུ་འབྱུང་བར་འདོད་པ་ཞུ་བྱའོ་༑༑་༑༑
དེའི་འོག་ཏུ་མཁན་པོར་གསོལ་བའོ་༑༑འདི་ལྟར་གསོལ་བར་བྱ་སྟེ་༑་མཁན་པོ་ལ་ཕྱག་འཚལ་དུ་བཅུག་ནས་མདུན་དུ་ཙོག་ཙོག་པོར་འདུག་ཏུ་བཅུག་སྟེ་༑་ཐལ་མོ ༼༥༽ སྦྱོར་དུ་བཅུག་ནས་དེས་འདི་སྐད་ཅེས་བརྗོད་པར་བྱ་སྟེ་༑་སློབ་དཔོན་དགོངས་སུ་གསོལ་༑་བདག་མིང་འདི་ཞེས་བགྱི་བ་སློབ་དཔོན་ལ་མཁན་པོར་སོལ་གྱིས་༑་སློབ་དཔོན་བདག་གི་མཁན་པོ་མཛད་དུ་གསོལ་༑་སློབ་དཔོན་མཁན་པོས་རབ་ཏུ་འབྱུང་བར་བགྱིའོ་༑༑དེ་བཞིན ༼༦༽ དུ་ལན་གཉིས་ལན་གསུམ་དུ་བཟླས་༑་ཚིག་གསུམ་པ་ལ་མཁན་པོ་ཞེས་བརྗོད་པར་བྱའོ་༑༑མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑རབ་ཏུ་འབྱུང་བར་འདོད་པས་ལེགས་སོ་ཞེས་བརྗོད་པར་བྱའོ་༑༑དེ་ནི་མཁན་པོར་གསོལ་བའོ་༑༑
དེའི་འོག་ཏུ་གང་གིས་དེའི ༼༧༽ སྐྲ་དང་ཁ་སྤུ་དག་འབྲེག་པར་བྱེད་པའི་དགེ་སློང་ལ་བཅོལ་བར་བྱའོ་༑༑དེས་ཐམས་ཅད་འབྲེག་པར་བྱེད་ནས་༑༑བཅོམ་ལྡན་འདས་ཀྱིས་བཀའ་སྩལ་པ་༑་ཐམས་ཅད་བྲེག་པར་མི་བྱ་བར་འདི་ལྟར་གཙུག་ཕུད་གཞག་པར་བྱ་ཞིངདེའི་འོག་ཏུ་ཅི་གཙུག་ཕུད་བྲེག་མ་ཞེས་དྲེ་བར ༼༥༠བ༡༽ བྱའོ་༑༑གལ་ཏེ་མི་བྲེག་གོ་ཞེས་ཟེར་ན་འོ་ན་སོང་ཤིག་ཅེས་བརྗོད་པར་བྱའོ་༑༑གལ་ཏེ་བྲེགས་ཤིག་ཅེས་ཟེར་ན་བྲག་པར་བྱའོ་༑༑དེའི་འོ་ཏུ་ཁྲུས་བྱེད་དུ་གཞུག་སྟེ་༑་གལ་ཏེ་རེ་ཞིག་གྲང་པའི་དུས་ཡིན་ན་ནི་ཆུ་དྲོང་པོས་ཁྲུས་བྱེད་དུ་གཞུག་གོ་༑༑གལ་ཏེ་ཚ་བའི་དུས་ཡིན ༼༢༽ ན་ནི་ཆུ་གྲང་མོས་ཁྲུས་བྱེད་དུ་གཞུག་གོ་༑༑
དེའི་འོག་ཏུ་མཁན་པོས་ལྷུང་བཟེད་དང་གོས་དུར་སྨིག་དག་སྦྱིན་པས་བྱ་ཞིང་དེས་ཀྱང་རྐང་པ་གཉིས་ལ་གཏུགས་ནས་བླང་བར་བྱའོ་༑༑
དེའི་འོག་ཏུ་མཁན་པོས་བསྐོན་པར་བྱ་ཞིང་མཚན་མེད་པའ་མ་༑་མཚན་གཉིས་པའ་མ་༑ ༼༣༽ གླེ་འདམས་པ་མ་ཡིན་ནམ་ཞེས་བརྟག་པར་བྱའོ་༑༑བཅོམ་ལྡན་འདས་ཀྱིས་བརྟག་པར་བྱའོ་ཞེས་བཀའ་སྩལ་ནས་དགེ་སློང་དག་དེ་སྒྲེན་མོར་ཕྱུང་སྟེ་རྟོག་པར་བྱེད་པན་དེ་ངོ་ཚ་ནས་བཅོམ་ལྡན་འདས་ཀྱིས་བཀའ་སྩལ་པ་༑་སྒྲེན་མོར་ཕྱུང་སྟེ་བརྟག་པར་མི་བྱ་བར་ཤམ་ཐབས ༼༤༽ བསྐོན་པ་ཉིད་ཀྱི་ཚེ་མཚོར་བར་བརྟག་པར་བྱའོ་༑༑དེ་ནི་དུས་དང་པོར་བྱ་བའོ་༑༑་༑༑
དེའི་འོག་ཏུ་སྐྱབས་སུ་འགྲོ་བ་རྩོམ་པས་རབ་ཏུ་འབྱུང་བ་ཉེ་བར་བསྒྲུབ་པར་བྱའོ་༑༑འདི་ལྟར་ཉེ་བར་བསྒྲུབ་པར་བྱ་སྟེ་༑་དང་པོར་སྟོན་པ་ལ་ཕྱག་འཚལ་ད་གཞུག་གོ་༑༑
༼༥༽ དེའི་འོག་ཏུ་མཁན་པོ་ལ་ཕྱག་འཚལ་དུ་བཅུ་ནས་མདུན་དུ་ཙོག་ཙོག་པར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་འཚོའ་བར་དུ་རྐང ༼༦༽ གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ་༑༑འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ་༑༑ཆོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ་༑༑བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས ༼༧༽ པའི་སངས་རྒྱས་ཤཱཀྱ་ཐུབ་པ་༑་ཤཱཀྱ་འི་སེང་གེ་༑་ཤཱཀྱ་འི་རྒྱལ་པོ་གཙོ་བོ་དེ་རབ་ཏུ་བྱུང་བའི་རྗེས་སུ་རབ་ཏུ་འབྱུང་སྟེ་ཁྱིམ་པའི་རྟགས་སྤོང་ངོ་༑༑རབ་ཏུ་བྱུང་བའི་རྟགས་ཡང་དག་པར་ལེན་ཏོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན་པོས་ཐབས་ཡིན་ནོ༼༥༡ཨ༡༽ ཞེས་བརྗོད་པར་བྱའོ་༑༑རབ་ཏུ་བྱུང་བས་ལེགས་སོ་ཞེས་བརྗོད་པར་བྱའོ་༑༑དེ་ནི་རབ་ཏུ་བྱུང་བ་ཉེ་བར་སྒྲུབ་པའོ་༑༑་༑༑
དེའི་འོག་ཏུ་དགེ་ཚུལ་ཉིད་དུ་ཉེ་བར་སྒྲུབ་པར་བྱེད་པའི་དགེ་སློང་ལ་གཏད་པར་བྱའོ་༑༑དེས་ཀྱང་མཁན་པོ་ལ་ཅི་ཡོངས་སུ་དག་གམ་ཞེས ༼༢༽ དྲིས་ནས་ཡོངས་སུ་དག་ན་སྐྱབས་སུ་འགྲོ་བ་དང་༑་དགེ་ཚུལ་ཉིད་དུ་ཁས་བླང་བས་དགེ་ཚུལ་ཉིད་དུ་ཉེ་བར་བསྒྲུབ་པར་བྱའོ་༑༑འདི་ལྟར་ཉེ་བར་བསྒྲུབ་པར་བྱ་སྟེ་༑་དང་པོར་སྟོན་པ་ལ་ཕྱག་འཚལ་དུ་གཞུག་གོ་༑༑
དེའི་འོག་ཏུ་སློབ་དཔོན་ལ་ཕྱག་འཚལ་དུ་བཅུག་ནས་མདུན་དུ་ཙོག ༼༣༽ ཙོག་པོར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་དེས་འདི་སྐད་ཅེས་བརྗོད་པར་བྱ་སྟེ་༑་བཙུན་པ་དགོངས་སུ་གསོལ་༑་བདག་མི་འདི་ཞེས་བགྱི་བ་དུས་འདི་ནས་བཟུང་སྟེ་༑་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ་༑༑འདོད ༼༤༽ ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ་༑༑ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ་༑༑བདག་ཇི་སྲིད་འཚོའི་བར་དུ་དགེ་ཚུལ་ད་བཙུན་པས་གཟུང་དུ་གསོལ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑་ཚིག་གསུམ་བ་ལ་སློབ ༼༥༽ དཔོན་གྱིས་ཞེས་བརྗོད་པར་བྱའོ་༑༑སློབ་དཔོན་གྱིས་ཐབས་ཡིན་ནོ་ཞེས་བརྗོད་པར་བྱའོ་༑༑དགེ་ཚུལ་གྱིས་ལེགས་སོ་ཞེས་བརྗོད་པར་བྱའོ་༑༑དེ་ནི་དགེ་ཚུལ་གྱི་སྡོམ་པ་སྦྱིན་པའི་༑༑་༑༑
དེའི་འོག་ཏུ་སློབ་དཔོན་མ་ཡིན་བདག་སློང་གཞན་གང་ཡང་རུང་བ་གཅིག ༼༦༽ གིས་གྲིབ་ཚོད་གཞལ་བར་བྱ་ཞིང་སྐྱེས་བུ་དང་༑་རྩ་བ་དང་༑་ཉིན་མཚན་གྱི་ཆ་དང་༑་དུས་ཚོད་ཀྱང་བརྗོད་པར་བྱའོ་༑༑
དེའི་འོག་ཏུ་བསླབ་པ་བརྗོད་པ་ཁས་བླང་བའི་ཚུལ་གྱིས་བྱའོ་༑༑འདི་ལྟར་བྱ་སྟེ་༑་སློབ་དཔོན་དགོངས་སུ་གསོལ་༑༑ཇི་ལྟར་འཕགས་པ་དགྲ་བཅོམ ༼༧༽ པ་བདེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་༑་སྲོག་གཅོད་པ་ལས་སླར་ལོག་པ་དེ་བཞིན་དུ་བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་༑་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་༑་སྲོག་གཅོད་པ་ལས་སླར་ལྡོག་པར་བགྱིའོ་༑༑ཡན་ལག ༼༥༡བ༡༽ དང་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་པོ་༑༑རྗེས་སུ་སྒྲུབ་བོ་༑༑རྗེས་སུ་བགྱིད་དོ་༑༑
གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་དང་༑་མི་ཚངས་པར་སྤྱོད་པ་དང་༑་བརྫུན་དུ་སྨྲ ༼༢༽ བ་དང་༑་འབྲུའི་ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་༑་གླུ་དང་༑་གར་དང་༑་རོལ་མོའི་སྒྲུ་དང་༑་ཕྲེང་བ་དང་༑་སྤོས་ཉུག་པ་དང་༑་རྒྱན་དང་ཁ་དོག་འཆང་བ་དང་༑་ཁྲི་སྟན་མཐོན་པོ་དང་༑་ཁྲི་སྟན་ཆེན་པོ་དང་༑་དུས་མ་ཡིན་པའི ༼༣༽ ཟས་དང་༑་གསེར་དངུལ་ལེན་པ་སྤངས་ཏེ་༑་གསེར་དངུལ་ལེན་པ་ལས་སླར་ལོག་པ་དེ་བཞིན་དུ་༑་བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་མ་བྱིན་པར་ལེན་པ་དང་༑་མི་ཚངས་པར་སྤྱོད་པ་དང་༑་བརྫུན་དུ་སྨྲ་བ་དང་༑་འབྲུའི་ཆང་དང ༼༤༽ བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་༑་གླུ་གར་དང་༑་རོལ་མོའི་སྒྲ་དང་༑་ཕྲེང་བ་དང་༑་སྤོས་ཉུག་པ་དང་༑་རྒྱན་དང་ཁ་དོག་འཆང་བ་དང་༑་ཁྲི་སྟན་མཐོན་པོ་དང་༑་ཁྲི་སྟན་ཆེན་པོ་དང་༑་དུས་མ་ཡིན་པའི་ཟས་དང་༑་གསེར་དངུལ་ལེན་པ་སྤངས ༼༥༽ ཏེ་༑་གསེར་དངུལ་ལེན་པ་ལས་སླར་ལྡོག་པར་བགྱིའོ་༑༑ཡན་ལག་བཅུ་པ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་པོ་༑༑རྗེས་སུ་སྒྲུབ་བོ་༑༑རྗེས་སུ་བགྱིད་དོ་༑༑སློབ་དཔོན་གྱིས་ཐབས་ཡིན་ནོ་ཞེས་བརྗོད་པར་བྱའོ་༑༑དགེ་ཚུལ་གྱིས ༼༦༽ ལེགས་སོ་ཞེས་བརྗོད་པར་བྱའོ་༑༑
དགེ་ཚུལ་ཉིད་དུ་ཉེ་བར་སྒྲུབ་པའི་ཆོ་ག་རྫོགས་ཤོ་༑༑་༑༑
དེའི་འོག་ཏུ་གལ་ཏེ་དེ་ལོ་ཉི་ཤུ་ཚང་ན་མཁན་པོས་དེའི་ལྷུང་བཟེད་དང་ཆོས་གོས་དག་བཙལ་བར་བྱ་ཞིང་ལས་བྱེད་པའི་དགེ་སློང་ལ་གསོལ་བ་གདང་བར་བྱ་༑་གསང་སྟེ་སྟོན་པའི་དགེ ༼༧༽ སློང་ལ་ཡང་གསོལ་པ་གདབ་པར་བྱ་༑་གང་དག་དེའི་ལས་ཀྱི་གནས་སུ་འཇུག་པར་འགྱུར་བའི་དགེ་སློང་དག་ལ་ཡང་གསོལ་བ་གདབ་པར་བྱའོ་༑༑དགེ་སློང་གང་དག་དེའི་ལས་ཀྱི་གནས་སུ་འཇུག་པར་འགྱུར་བ་དེ་དག་གིས་ཀྱང་དེར་འདུ་བར་འགྱུར་བའི་ཚེ་ཟླ་བ་ཕྱེད་འདས་པའི་ཉེས་པ་བསྡམ་པར་༑ ༼༥༢ཨ༡༽ བྱ་བ་དང་༑་བཤགས་པར་བྱ་བ་དང་༑་བྱིན་གྱིས་བརླབ་པར་བྱ་བ་དག་ལ་སོ་སོར་བརྟག་པར་བྱ་ཞིང་ཉེས་པ་ཤེས་པ་བསྡམ་པའམ་༑་བཤགས་པའམ་༑་བྱིན་གྱིས་བརླབས་པས་ཕྱིང་བཅོས་ཏེ་འདུག་པར་བྱའོ་༑༑
དེའི་འོག་ཏུ་དགེ་འདུན་ཐམས་ཅད་འདུག་ཅིང ༼༢༽ མཐུན་པར་གྱུར་པའམ་༑་དཀྱིལ་འཁོར་བ་ཡང་རུང་སྟེ་༑་ཡུལ་དབུས་སུ་དགེ་སློང་བཅུ་ལ་སོགས་པའི་ཚོགས་སམ་༑་མཐའ་འཁོབ་དག་ཏུ་གཞན་མེད་ན་འདུལ་བ་འཛིན་པ་དང་ལྔ་ལ་སོགས་པའི་ཆོགས་ལ་ཡང་རང་སྟེ་༑་དང་པོར་སྟོན་པ་ལ་ཕྱག་འཚལ་དུ་གཞུག་གོ་༑༑
༼༣༽ དེའི་འོག་ཏུ་དགེ་སློང་རེ་རེ་ལ་ཕྱག་གསུམ་གསུམ་འཚལ་དུ་གཞུག་གོ་༑༑ཕྱག་ནི་གཉིས་ཏེ་༑་ཡན་ལག་ལྡས་ཕྱག་འཚལ་བ་དང་༑་སྒྱིད་པ་ནས་འཁྱུད་པ་སྟེ་འདིར་གང་ཡང་རུང་ངོ་༑༑འདི་ནི་དུས་དང་པོར་བྱ་བའོ་༑༑་༑༑
དེའི་འོག་ཏུ་མཁན་པོར་གསོལ་བ་བྱའོ་༑༑འདི་ལྟར་གསོལ་བར་བྱ་སྟེ ༼༤༽ མཁན་པོ་ལ་ཕྱག་འཚལ་དུ་བཅུག་ནས་མདུན་དུ་ཕ་གུའི་སྟེང་དུ་རྩྭ་བཏིང་བ་ལ་རྟིང་པ་གཉིས་ཀྱིས་མནན་ནས་ཙོག་ཙོག་པར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་གལ་ཏེ་མཁན་པོ་ཡིན་ན་མཁན་པོ་ཞེས་བརྗོད་པར་བྱ་༑་སློབ་དཔོན་ཡིན་ན་སློབ་དཔོན་ཞེས་བརྗོད་པར་བྱ་༑ ༼༥༽ བཙུན་པ་ཡིན་ན་བཙུན་པ་ཞེས་ཅི་རིགས་པར་བརྗོད་པར་བྱའོ་ཞེས་བསྟན་ནས་༑་དེས་འདི་སྐད་ཅེས་བརྗོད་པར་བྱ་སྟེ་༑་བཙུན་པ་དགོངས་སུ་གསོལ་༑་བདག་མིང་འདི་ཞེས་བགྱི་བ་བཙུན་པ་ལ་མཁན་པོར་གསོལ་གྱིས་༑་བཙུན་པ་བདག་གི་མཁན་པོ་མཛད་དུ་གསོལ་༑་བཙུན་པ ༼༦༽ མཁན་པོས་བསྙེན་པར་རྫོགས་པར་བགྱིའོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་ཚིག་གསུམ་པ་ལ་མཁན་པོ་ཞེས་བརྗོད་པར་བྱའོ་༑༑མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑དེ་ནི་མཁན་པོར་གསོལ་བའོ་༑༑་༑༑
༼༧༽ དེའི་འོག་ཏུ་མཁན་པོ་རང་གིས་དེ་ལ་ཆོས་གོས་གསུམ་བྱིན་གྱིས་བརླབ་པར་བྱའོ་༑༑གལ་ཏེ་རེ་ཞིག་ཆོས་གོས་དྲས་ཤིང་དྲུབས་པ་དག་ཡོད་ན་དེ་ལྟན་ལེགས་ཏེ་༑་འདི་ལྟར་བྱིན་གྱིས་བརླབ་པར་བྱ་སྟེ་༑་ཆོས་གོས་གསུམ་པོ་སོ་སོར་བལྟབ་སྟེ་སློབ་མའི་ཕྲག་པ་ག་ཡོན་པར་བཀལ་ནས་གཉིས་ཀ ༼༥༢བ༡༽ འགྲེང་སྟེ་༑་ལག་པས་ཆོས་གོས་སྣམ་སྦྱར་བཟུང་ནས་འདི་སྐད་ཅེས་བརྗོད་པ་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི་ཆོས་གོས་བགྱིས་ལགས་པ་རུང་པ་སྤྱད་པར་འོས་བ་འདི་ཆོས་གོས་སྣམ་སྦྱར་དུ་བྱིན་གྱིས་བརླབ་པོ་༑༑དེ་བཞིན་དུ་ལན་གཉིས ༼༢༽ ལན་གསུམ་དུ་བཟླས་༑་མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑
དེའི་འོག་ཏུ་ཆོས་གོས་བླ་གོས་བཟུང་ནས་དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑༑བདག་མིང་འདི་ཞེས་བགྱི་བའི་ཆོས་གོས ༼༣༽ བགྱིས་ལགས་པ་རུང་བ་སྤྱད་པར་འོས་པ་འདི་ཆོས་གོས་བླ་གོས་སུ་བྱིན་གྱིས་བརླབ་པོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑
དེའི་འོག་ཏུ་ཆོས་གོས་མཐང་གོས་བཟུང་ནས ༼༤༽ དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི་ཆོས་གོས་བགྱིས་ལགས་པ་རུང་བ་སྤྱད་པར་འོས་པ་འདི་ཆོས་གོས་མཐང་གོས་སུ་བྱིན་གྱིས་བརླབ་པོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན་པོས་ཐབས ༼༥༽ ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑
དེའི་འོག་ཏུ་ཆོས་གོས་དག་བསྐོན་པར་བྱ་ཞིང་དེས་ཀྱང་སྣམ་སྦྱར་དང་བཅས་པ་ཉིད་ཡིན་ན་བསྙེན་པར་རྫོགས་པའི་ཕྱིར་འདུས་པའི་དགེ་འདུན་ལ་ཕྱག་བྱའོ་༑༑དེ་ནི་ཆོས་གོས་དྲས་ཤིང་དྲུབས་པ་གསུམ ༼༦༽ བྱིན་གྱིས་བརླབ་པའོ་༑༑་༑༑གལ་ཏེ་རེ་ཞིག་ཆོས་གོས་དྲས་ཤིང་དྲུབས་པ་དག་མེད་ན་རྒྱུལ་བྱིན་གྱིས་བརླབ་པར་བྱའོ་༑༑འདི་ལྟར་བྱིན་གྱིས་བརླབ་པར་བྱ་སྟེ་༑་ཆོས་གོས་གསུམ་གྱི་རྒྱུ་སོ་སོར་བལྟབ་སྟེ་སློབ་མའི་ཕྲག་པ་ག་ཡོན་པར་བཀའ་ནས་གཉིག་འགྲེང་སྟེ་ལག་པས ༼༧༽ ཆོས་གོས་སྣམ་སྦྱར་རྒྱུ་བཟུང་ནས་དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི་ཆོས་གོས་འདི་སྣམ་སྦྱར་དུ་བྱིན་གྱིས་བརླབ་པོ་༑༑འཚལ་ན་སྣམ་ཕྲད་དགུ་པ་ལ་སོགས་པར་བགྱིད་ཏེ་༑་གླེགས་བུ་ཕྱེད་དང་གསུམ་པ་སོགས ༼༥༣ཨ༡༽ པར་བགྱིའོ་༑༑བར་ཆད་མ་བྱུང་ན་བཀྲུའོ་༑༑བརྐྱང་ངོ་༑༑དྲའོ་༑༑བསྡེབ་བོ་༑༑གཟུགས་གདབ་པོ་༑༑དྲུབ་པོ་༑༑ཁ་བསྒྱུར་རོ་༑༑ཡང་ན་འདི་ལ་ལྟན་ཐབས་སུ་གླན་ནོ་༑༑རྐྱེན་ཇི་ལྟ་བ་བཞིན་དུ་བགྱིས་ཏེ་༑་ཆོས་གོས་འདི་རུང་པ་སྤྱད་པར་འོས་པའོ་༑༑དེ་བཞིན་དུ ༼༢༽ ལན་གཉིས་ལན་གསུམ་དུ་བཟླས་༑་མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑
དེའི་འོག་ཏུ་ཆོས་གོས་བླ་གོས་རྒྱུ་བཟུང་ནས་དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི ༼༣༽ ཆོས་གོས་འདི་བླ་གོས་སུ་བྱིན་གྱིས་བརླབ་པོ་༑༑འཚལ་ན་སྣམ་ཕྲན་བདུན་པར་བགྱིས་ཏེ་༑་གླེགས་བུ་ཕྱེད་དང་གསུམ་པར་བགྱིའོ་༑༑བར་ཆད་མ་བྱུང་ན་བཀྲུའོ་༑༑བརྐྱང་ངོ་༑༑དྲའོ་༑༑བསྡེབ་བོ་༑༑གཟུགས་གདབ་པོ་༑༑དྲུབ་པོ་༑༑ཁ་བསྒྱུར་རོ་༑༑ཡང་ན་འདི་ལ་ལྷན་ཐབས ༼༤༽ སུ་གླན་ནོ་༑༑རྐྱེན་ཇི་ལྟ་བ་བཞིན་དུ་བགྱིས་ཏེ་༑་ཆོས་གོས་འདི་རུང་བ་སྤྱད་པར་འོས་པའོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑
དེའི་འོག་ཏུ་ཆོས་གོས་མཐང་གོས ༼༥༽ རྒྱུ་བཟུང་ནས་དེས་འདི་སྐད་ཅེས་བརྗོད་པར་བྱ་སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི་ཆོས་གོས་འདི་མཐང་གོས་སུ་བྱིན་གྱིས་བརླབ་པོ་༑༑འཚལ་ན་སྣམ་ཕྲན་ལྔ་པར་བགྱིས་ཏེ་༑་གླེགས་བུ་ཕྱེད་དང་གཉིས་པར་བགྱིའོ་༑༑བར་ཆད་མ་བྱུང་ན ༼༦༽ བཀྲུའོ་༑༑བརྐྱང་ངོ་༑་དྲའོ་༑༑བསྡེབ་བོ་༑༑གཟུངས་གདབ་པོ་༑༑དྲང་པོ་༑༑ཁ་བསྒྱུར་རོ་༑༑ཡང་ན་འདི་ལ་ལྷན་ཐབས་སུ་གླན་ནོ་༑༑རྐྱེན་ཇི་ལྟ་བ་བཞིན་དུ་བགྱིས་ཏེ་༑་ཆོས་གོས་འདི་རུང་བ་སྤྱད་པར་འོས་པའོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན ༼༧༽ པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས་སོ་ཞེས་བརྗོད་པར་བྱའོ་༑༑དེ་ནི་ཆོས་གོས་མ་དྲས་ཤིང་མ་དྲབས་པ་གསུམ་བྱིན་གྱིས་བརླབ་པའོ་༑༑་༑༑
དེའི་འོག་ཏུ་དེའི་ལྷུང་བཟེད་བསྟན་པར་བྱའོ་༑༑འདི་ལྟར་བསྟན་པར་བྱ་སྟེ་༑་དགེ་སློང་གཅིག་གིས ༼༥༣བ༡༽ ལྷུང་བཟེད་ལག་པ་ག་ཡོན་པར་བཞག་སྟེ་༑་ལག་པ་ག་ཡས་པས་བགབ་ནས་རྒན་པའི་མཐའ་ལོགས་ནས་དགེ་སློང་རེ་རེའི་མདུན་དུ་འགྲེང་སྟེ་འདུད་པ་དང་བཅས་པས་འདི་སྐད་ཅེས་བརྗོད་པར་བྱ་སྟེ་༑་བཙུན་པའམ་ཚེ་དང་ལྡན་པ་དགོངས་སུ་གསོལ་༑་ཚེ་དང་ལྡན་པ་མིང་འདི་ཞེས ༼༢༽ བགྱི་བའི་ལྷུང་བཟེད་འདི་མི་ཆུང་ངམ་༑་མི་ཆེ་འམ་༑་མི་སྐྱ་འམ་༑་དགེ་སློང་ཐམས་ཅད་ཀྱིས་ཀྱང་ལྷུང་བཟེད་དེ་ལྟ་བུ་ཉིད་མ་ཡིན་ན་རེ་རེ་ནས་ལྷུང་བཟེད་བཟང་ངོ་ཞེས་བརྗོད་པར་བྱའོ་༑༑གལ་ཏེ་དེ་སྐད་བརྗོད་ན་དེ་ལྟ་ན་ལེགས་༑་གལ་ཏེ་མི་བརྗོད་ན་འགའ་ཚབས་ཅན་དུ་འགྱུར་རོ་༑༑༼༣༽ དེ་ནི་ལྷུང་བཟེད་བསྟན་པའོ་༑༑་༑༑
དེའི་འོག་ཏུ་མཁན་པོ་རང་གིས་དེ་ལ་ལྷུང་བཟེད་བྱིན་གྱིས་བརླབ་པར་བྱའོ་༑༑འདི་ལྟར་བྱིན་གྱིས་བརླབ་པར་བྱ་སྟེ་༑་གཉིག་འགྲེང་སྟེ་ལག་པ་ག་ཡོན་པར་ལྷུང་བཟེད་བཞག་ལ་ལག་པ་ག་ཡས་པས་བཀབ་ནས་དེས་འདི་སྐད་ཅེས་བརྗོད་པར་བྱ ༼༤༽ སྟེ་༑་མཁན་པོ་དགོངས་སུ་གསོལ་༑་བདག་མིང་འདི་ཞེས་བགྱི་བའི་ལྷུང་བཟེད་ཟས་ལ་སྤྱད་པར་འོས་པ་དྲང་སྲོང་གི་སྣོད་འདི་བསླང་བའི་སྣོད་དུ་བྱིན་གྱིས་བརླབ་པོ་༑༑དེ་བཞིན་དུ་ལན་གཉིས་ལན་གསུམ་དུ་བཟླས་༑་མཁན་པོས་ཐབས་ཡིན་ནོ་ཞེས་བརྗོད་པར་བྱའོ་༑༑སློབ་མས་ལེགས ༼༥༽ སོ་ཞས་བརྗོད་པར་བྱའོ་༑༑དེ་ནི་ལྷུང་བཟེད་བྱིན་གྱིས་བརླབ་པའོ་༑༑
དེའི་འོག་ཏུ་བསྙེན་པར་རྫོགས་པར་བྱ་བ་དེ་གྲོས་པའི་ཉེན་ཀོར་ནས་བཀར་ཏེ་མཐོང་བའི་ཉེན་ཀོར་ནས་བཀར་ཏེ་མཐོང་བའི་ཉེན་ཀོར་དུ་ཐལ་མོ་སྦྱོར་དུ་བཅུག་ནས་ཚོགས་ལ་མངོན་དུ་ཕྱོགས་པར་གཞག་པར་བྱའོ་༑༑
དེའི་འོག་ཏུ་དགེ་སློང་ལས་བྱེད་པས ༼༦༽ གསང་སྟེ་སྟོན་པའི་དགེ་སློང་ལ་༑་མཁན་པོ་མིང་འདི་ཞེས་བྱ་བས་མིང་འདི་ཞེས་བྱ་བའི་གསང་སྟེ་སྟོན་པར་གསོལ་བ་བཏབ་པ་གང་ཡིན་ཞེས་དྲི་བར་བྱའོ་༑༑གསང་སྟེ་སྟོན་པ་གང་ཡིན་པ་དེས་བདག་མིང་འདི་ཞེས་བྱ་བའོ་ཞེས་བརྗོད་པར་བྱའོ་༑༑
དེའི་འོག་ཏུ་དགེ་སློང་ལས་བྱེད་པས ༼༧༽ གསང་སྟེ་སྟོན་པའི་དགེ་སློང་ལ་མིང་འདི་ཞེས་བྱ་བ་ཁྱོད་མཁན་པོ་མིང་འདི་ཞེས་བྱ་བས་མིང་འདི་ཞེས་བྱ་བ་ལ་གསང་སྟེ་སྟོན་པར་སྤྲོའམ་ཞེས་བརྗོད་པར་བྱའོ་༑༑དེས་ཀྱང་སྤྲོ་འོ་ཞེས་བརྗོད་པར་བྱའོ་༑༑དེ་ནི་གསང་སྟེ་སྟོན་པ་སྤྲོ་བར་བྱབའོ་༑༑
དེའི་འོག་ཏུ་དགེ་སློང་ལས་བྱད་པས་གསང ༼༥༤ཨ༡༽ སྟེ་སྟོན་པས་བར་ཆད་དྲི་བའི་ཕྱིར་གསོལ་བ་འབའ་ཞིག་གི་ལས་བྱའོ་༑༑འདི་ལྟར་བྱ་སྟེ་༑་འདུག་ལ་འདི་སྐད་ཅེས་བརྗོད་པར་བྱའོ་༑༑དགེ་འདུན་བཙུན་པ་རྣམས་གསན་དུ་གསོལ་༑་དགེ་སློང་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་མིང་འདི་ཞེས ༼༢༽ བགྱི་བ་ལ་གསང་སྟེ་སྟོན་པར་སྤྲོན་༑་གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་༑་དགེ་སློང་མིང་འདི་ཞེས་བགྱི་བ་འདི་མཁན་པ་མིང་འདི་ཞེས་བགྱི་བས་མིང་འདི་ཞེས་བགྱི་བ་ལ་གསང་སྟེ་སྟོན་ཏོ་༑༑འདི་ནི་གསོལ་བའོ་༑༑དེ་ནི་གསང་སྟེ ༼༣༽ སྟོན་པའི་གསོལ་བའི་ལས་སོ་༑༑་༑༑
དེའི་འོག་ཏུ་གསང་སྟེ་སྟོན་པའི་དགེ་སློང་གིས་དཀྱིལ་འཁོར་བའི་ཕྱི་རོལ་དུ་སོང་སྟེ་བསྙེན་པར་རྫོགས་པར་བྱ་བ་དེ་བདག་ལ་ཕྱག་འཚལ་དུ་བཅུག་ནས་མདུན་དུ་ཙོག་ཙོག་པོར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་འདི་སྐད་ཅེས ༼༤༽ བརྗོད་པར་བྱ་སྟི་༑་ཚེ་དང་ལྡན་པ་ཁྱོད་ཉོན་ཅིག་འདི་ནི་ཁྱོད་ཀྱི་བདེན་བའི་དུས་༑་འདི་ནི་འབྱུང་བའི་དུས་ཏེ་༑་ཁོ་བོས་ཁྱོད་ལ་ཆུང་ཟད་ཅིག་དྲིས་༑་ཁྱོད་མ་འཛེམ་པར་བྱོས་ལ་ཡིན་པ་ལ་ཡིན་ཞེས་སྨྲོས་ཤིག་༑་མ་ཡིན་པ་ལ་ཡང་མ་ཡིན་ཞེས་ལན་ཐོབ་ཤིག་༑་ཁྱོད་སྐྱེས་པ ༼༥༽ ཡིན་ནམ་༑་དེས་སྐྱེས་པ་ལགས་ཞེས་བརྗོད་པར་བྱའོ་༑༑སྐྱེས་པའི་དབང་པོ་དང་ལྡན་ནམ་༑་དེས་ལྡན་ཞེས་བརྗོད་པར་བྱའོ་༑༑ལོ་ཉི་ཤུ་ལོན་ནམ་༑་དེས་ལོན་ཞེས་བརྗོད་པར་བྱའོ་༑༑ཁྱོད་ཀྱི་ཆོས་གོས་གསུམ་དང་ལྷུང་བཟེད་ཚང་ངམ་༑་དེས་ཚང་ཞེས་བརྗོད་པར་བྱའོ་༑༑༼༦༽ ཁྱོད་ཀྱི་ཕ་མ་གསོན་ནམ་༑་གལ་ཏེ་གསོན་ཞེས་ཟེར་ན་༑་ཁྱོད་ཕ་མས་གནང་ངམ་ཞེས་དྲི་བར་བྱའོ་༑༑དེས་གནང་ཞེས་བརྗོད་པར་བྱའོ་༑༑གལ་ཏེ་ཤི་ཟེར་ན་༑་ཁྱོད་བྲན་མ་ཡིན་ནམ་༑་བརྐུས་པ་མ་ཡིན་ནམ་༑་རྙེད་བཙོན་མ་ཡིན་ནམ་༑་རྩོད་པ་ཅན་མ་ཡིན་ནམ་༑་བཙོངས ༼༧༽ པ་མ་ཡིན་ནམ་༑་རྒྱལ་པོས་བཀྲབས་པ་མ་ཡིན་ནམ་༑་རྒྱལ་པོ་ལ་སྡིགས་པ་མ་ཡིན་ནམ་༑་རྒྱལ་པོ་ལ་གནོད་པའི་ལས་བྱེད་པ་མ་ཡིན་ནམ་༑་ཁྱོད་རྒྱལ་པོ་ལ་གནོད་པའི་ལས་བྱས་སམ་༑་བྱེད་དུ་བཅུག་པ་མ་ཡིན་ནམ་༑་ཆོམ་རྐུན་པར་གྲགས་པ་མ་ཡིན་ནམ་༑་ཟམ་མ་ཡིན ༼༥༤བ༡]་]ནམ་༑་མ་ནིང་མ་ཡིན་ནམ་༑་དགེ་སློང་མ་སུན་ཕྱུང་བ་མ་ཡིན་ནམ་༑་རྐུ་ཐབས་སུ་གནས་པ་མ་ཡིན་ནམ་༑་ཐ་དད་དུ་གནས་པ་མ་ཡིན་ནམ་༑་གནས་པར་མི་བྱ་བ་མ་ཡིན་ནམ་༑་མུ་སྟེགས་ཅན་མ་ཡིན་ནམ་༑་མུ་སྟེགས་ཅན་ཞུགས་པ་མ་ཡིན་ནམ་༑་ཕ་བསད་པ་མ་ཡིན་ནམ་(2)_ma bsad pa ma yin nam | dgra bcom pa bsad pa ma yin nam | dge 'dun dbyen byas pa ma yin nam | de bzhin gshegs pa la ngan sems kyis khrag phyung ba ma yin nam | sprul pa ma yin nam | dud 'gro ma yin nam zhes dri bar bya'o ||des ma lags zhes brjod par_(3)_bya'o ||khyod la la la'i bu lon mang yang rung nyung yang rung cung zad chags pa med dam | gal te bu lon chags so zhes zer na | khyod bsnyen par rdzogs nas 'jam nus sam zhes dri bar bya'o ||gal te mi nus zhes zer na | 'o na song shig ces brjod par bya'o ||gal_(4)_te bsnyen par rdzogs nas 'jam nus zhes zer na | khyod sngon rab tu byung ba ma yin nam zhes brjod par bya'o ||gal te rab tu byung ngo zhes zer na khyod la pham par bgyur ba bzhi las ltung ba gang yang rung bzhig byung ba ma yin nam | khyod 'babs pa na bslab pa legs par_(5)_phul lam zhes dri bar bya'o ||gal te ltung ba byung ngo zhes zer na | 'o na song shig ces brjod par bya'o ||gal te ma byung ngo zhes zer na | ji ltar khyod da ltar rab tu byung ba yin nam zhes dri bar bya'o ||gal te bdag rab tu byung ba yin zhes zer na | khyod kyis tshangs par_(6)_spyod pa legs par spyad dam zhes dri bar bya'o ||des legs par spyad ces brjod par bya'o ||khyod kyi ming ci | khyod kyi mkhan po'i ming ci | des bdag ming 'di zhes bgyi | don gyi slad du mtshan nas smos te bdag gi mkhan po ming 'di zhes bgyi zhes brjod par bya'o ||tshe dang_(7)_ldan pa khyod nyon cig | mi rnams kyi lus la lus kyi nad kyi rnam pa 'di lta bu 'di dag 'byung ba 'di lta ste | mdze dang | 'bas dang | phol mig dang | 'brum phran dang | sha bkra dang | khyi rdo dang | g ya' ba dang | glog pa dang | rkang shu dang | skem nad dang | skem pa dang | brjed_(55a1)_byed dang | bkres ngab dang | skya rbab dang | rkang bam dang | mtshan bar rdol ba dang | rims dang | rims drag po dang | nyin gcig pa dang | nyin gnyis pa dang | nyin gsum pa dang | nyin bzhi pa dang | 'dus pa dang | rims nyin reb dang |_(2)_rtag pa'i rims dang | rims ldang dub ba dang | shu ba dang | gsud pa dang | skyigs bu dang | lud pa dang | dbugs mi bde ba dang | lhog pa dang | yan lag tu zug pa dang | skran dang | khrag nad dang | mkhris nad dang | gzhang 'brum dang | skrug bro ba dang |_(3)_chus bgags pa dang | ngal ba dang | lus tsha ba dang | rtsib logs tsha ba dang | rus pa la zug pa ste | lus kyi nad 'di lta bu 'di dag las gang yang rung pa dang | 'di lta bu gzhan dag kyang khyod kyi lus la med dam | desama mchis zhes brjod par bya'o ||tshe dang ldan_(4)_pa khyod nyon cig | khyod la da ltar ras gang dris pa de nyid dge 'dun gyi dbus su yang tshangs pa mtshungs par spyod pa mkhas pa rnams khyod la 'dri bas der yang khyod kyis ma mdzem par byos la yin pa la yang yin zhes smros shig | ma yin pa la yang ma yin zhes lan_(5)_thong cig | khyod ma bos kyi bar du ma 'ong bar sdod cig | de ni gsang ste bstan pa'o || ||
དེའི་འོག་ཏུ་གསང་སྟེ་སྟོན་པའི་དགེ་སློང་གིས་རྒན་པའི་མཐའ་ལོགས་སུ་འགྲེང་སྟེ་༑་འདུད་བ་དང་བཅས་པས་འདི་སྐར་ཅེས་བརྗོད་པར་བྱ་སྟེ་༑་དགེ་འདུན་བཙུན་པ་རྣམས ༼༦༽ གསན་དུ་གསོལ་༑༑བདག་གིས་མཁན་པོ་མིང་འདི་ཞེས་བགྱི་བས་མིང་འདི་ཞེས་བགྱི་བ་ལ་བར་ཆད་ཀྱི་ཆོས་རྣམས་གསང་སྟེ་རྗེས་སུ་བསྟན་ན་༑་དེ་ཡང་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་ཁོ་ན་ཉིད་མཆི་ན་༑་ཅི་མཆི་ཞིག་གམ་༑་ཐམས་ཅད་ཀྱིས་གལ་ཏེ་ཡོངས་སུ་དག ༼༧༽ ནའོ་ཞེས་བརྗོད་པར་བྱའོ་༑༑གལ་ཏེ་དེ་སྐད་བརྗོད་ན་དེ་ལྟ་ན་ལེགས་༑་གལ་ཏེ་མི་བརྗོད་ན་འགའ་ཚབས་ཅན་དུ་འགྱུར་རོ་༑༑དེ་ནི་འོང་བ་ཞུ་བའོ་༑༑
དེའི་འོག་ཏུ་བསྙེན་པར་རྫོགས་པར་བྱ་བ་དེ་དཀྱིལ་འཁོར་བར་བཀུ་གནས་རྒན་པའི་མཐའ་ལོགས་སུ་ཕྱག་འཚལ་དུ་བཅུ་ག་སྟེ་༑་དགེ ༼༥༥བ༡༽ སློང་ལས་ཁྱེད་བས་བསྙེན་པར་རྫོགས་པ་གསོལ་དུ་གཞུག་པར་བྱའོ་༑༑འདི་ལྟར་གསོལ་དུ་གཞུག་པར་བྱ་སྟེ་༑་དང་པོར་སྟོན་པ་ལ་ཕྱག་འཚལ་དུ་གཞུག་གོ་༑༑
དེའི་འོག་ཏུ་རྒན་པའི་མཐའ་ལོགས་སུ་ཕྱག་འཚལ་དུ་བཅུག་སྟེ་༑་ཕ་གུའི་སྟེང་དུ་རྩྭ་བཏིང་པ་ལ་རྟིང་པ་གཉིས་ཀྱིས ༼༢༽ མན་ན་ནས་ཙོག་ཙོག་པོར་འདུབ་ཏུ་གཅུག་སྟེ་༑་ཐལ་མོ་སྦྱོར་དུ་བཅུག་ནས་དེས་འདི་སྐད་ཅེས་བརྗོད་པར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་བདག་མིང་འདི་ཞེས་བགྱི་བདོན་གྱི་སླན་དུ་མཚན་ནས་སྨོས་ཏེ་མཁན་པོ་མིང་འདི་ཞེས་བགྱིབས་དགེ་འདུན་ལས་བསྙེན ༼༣༽ པར་རྫོགས་པར་འཚལ་ཏེ་༑་བདག་མིང་འདི་ཞེས་བགྱིབས་དོན་གྱི་སླད་དུ་མཚན་ནས་སྨོས་ཏེ་༑་མཁན་པོ་མིང་འདི་ཞེས་བགྱི་པས་དགེ་འདུན་ལས་བསྙེན་པར་རྫོགས་པར་གསོལ་ན་༑་དགེ་འདུན་བཙུན་པ་རྣམས་ཀྱིས་བདག་བསྙེན་པར་རྫོགས་པར་མཛད་དུ་གསོལ་༑་དགེ་འདུན ༼༤༽ བཙུན་པ་རྣམས་ཀྱིས་བདག་དྲང་བར་གསོལ་༑༑དགེ་འདུན་བཙུན་པ་རྣམས་ཀྱིས་བདག་རྗེས་སུ་གཟུང་དུ་གསོལ་༑་དགེ་འདུན་བཙུན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ་༑་ཐུགས་བརྩེ་བ་ཅན་དགེ་འདུན་བཙུན་པ་རྣམས་ཀྱིས་ཐུགས་བརྩེ་བའི་སླད་དུ་བདག་ལ་ཐུགས ༼༥༽ བརྩེ་བར་མཛད་དུ་གསོལ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑་དེ་ནི་བསྙེན་པར་རྫོགས་པར་གསོལ་བའོ་༑༑
དེའི་འོག་ཏུ་དགེ་སློང་ལས་བྱེད་པས་དགེ་འདུན་གྱི་ནད་དུ་བར་ཆད་དྲི་བའི་ཕྱིར་གསོལ་བ་འབའ་ཞིག་གི་ལས་བྱའོ་༑༑འདི་ལྟར་བྱ་སྟེ་འདུག་ལ་འདི་སྐད་ཅེས ༼༦༽ བརྗོད་པར་བྱའོ་༑༑དགེ་འདུན་བཙུན་པ་རྣམས་གསན་དུ་གསོལ་༑་མང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱིབས་དགེ་འདུན་ལས་བསྙེན་པར་རྫོགས་པར་འཚལ་ཏེ་༑་མིང་འདི་ཞེས་བགྱིབ་འདི་མཁན་པོ་མིང་འདི་ཞེས་བགྱིབས་དགེ་འདུན་ལས་བསྙེན་པར་རྫོགས་པར ༼༦༽ གསོལ་ན་༑་གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་༑་བདག་གིས་དགེ་འདུན་གྱི་ནང་དུ་མཁན་པོ་མིང་འདི་ཞེས་བགྱིབས་མིང་འདི་ཞེས་བགྱིབ་ལ་བར་ཆད་ཀྱི་ཆོས་རྣམས་དྲི་བར་བགྱིའོ་༑༑འདི་ནི་གསོལ་བའོ་༑༑དེ་ནི་ནང་དུ་པར ༼༥༦ཨ༡༽ ཆད་དྲི་བ་གསོལ་བའི་ལས་སོ་༑༑་༑༑
དེའི་འོག་ཏུ་དགེ་སློབ་ལས་བྱེད་པས་དགེ་འདུན་གྱི་ནང་དུ་བར་ཆད་དྲི་བར་བྱའོ་༑༑འདི་ལྟར་དྲི་བར་བྱ་སྟེ་༑་ལས་བྱད་པལ་ཕྱག་འཚལ་དུ་བཅུག་ནས་མདུན་དུ་ཕ་གུའི་སྟེང་དུ་རྩྭ་བཏིང་བ་ལ་རྟིང་པ་གཉིས་ཀྱིས་མན་ན་ནས ༼༢༽ ཙོག་ཙོག་པོར་འདུག་ཏུ་བཅུག་སྟེ་༑་ཐལ་མོ་སྦྱོར་དུ་བཅུག་ནས་འདི་སྐད་ཅེས་བརྗོད་པར་བྱ་སྟེ་༑་ཚེ་དང་ལྡན་པ་ཁྱོད་ཉོན་ཅིག་༑་འདི་ནི་ཁྱོད་ཀྱི་བདེན་པའི་དུས་༑་འདི་ནི་འབྱུང་བའི་དུས་ཏེ་༑་ཁོ་བོས་ཁྱོད་ལ་ཅུང་ཟད་ཅིག་དྲིས་༑་ཁྱོད་མ་འཛེམ་པར་བྱོས་ལ་ཡིན་པ་ལ་ཡང ༼༣༽ ཡིན་ཞེས་སྨྲོས་ཤིག་༑་མ་ཡིན་པ་ལ་ཡང་མ་ཡིན་ཞེས་ལན་ཐོབ་ཅིག་༑་ཁྱོད་སྐྱེས་པ་ཡིན་ནམ་༑་དེས་སྐྱེས་པ་ལགས་ཞེས་བརྗོད་པར་བྱའོ་༑༑སྐྱེས་པའི་དབང་པོ་དང་ལྡན་ནམ་༑་དེས་ལྡན་ཞེས་བརྗོད་པར་བྱའོ་༑༑ལོ་ཉི་ཤུ་ལོན་ནམ་༑་དེས་ལོན་ཞེས་བརྗོད་པར་བྱའོ་༑༑༼༤༽ ཁྱོད་ཀྱི་ཆོས་གོས་གསུམ་དང་ལྷུང་བཟེད་ཚང་ངམ་༑་དེས་ཚང་ཞེས་བརྗོད་པར་བྱའོ་༑༑ཁྱོད་ཀྱིས་མ་གསོན་ནམ་༑་གལ་ཏེ་གསོན་ཞེས་ཟེར་ན་༑་ཁྱོད་ཕ་མས་གནང་ངམ་ཞེས་དྲི་བར་བྱའོ་༑༑དེས་གནང་ཞེས་བརྗོད་པར་བྱའོ་༑༑གལ་ཏེ་ཤི་ཞེས་ཟེར་ན་༑་ཁྱོད་བྲན་མ་ཡིན ༼༥༽ ནམ་༑་བརྐུས་པ་མ་ཡིན་ནམ་༑་རྙེད་བཙོན་མ་ཡིན་ནམ་༑་རྩོད་པ་ཅན་མ་ཡིན་ནམ་༑་བཙོངས་པ་མ་ཡིན་ནམ་༑་རྒྱལ་པོས་བཀྲབས་མ་ཡིན་ནམ་༑་རྒྱལ་པོ་ལ་སྡིགས་པ་མ་ཡིན་ནམ་༑་རྒྱལ་པོ་ལ་གནོད་པའི་ལས་བྱེད་པ་མ་ཡིན་ནམ་༑་ཁྱོད་རྒྱལ་པོ་ལ་གནོད་པའི་ལས ༼༦༽ བྱས་སམ་བྱེད་དུ་བཅུག་པ་མ་ཡིན་ནམ་༑་ཆོམ་རྐུན་པང་གྲགས་པ་མ་ཡིན་ནམ་༑་ཟམ་མ་ཡིན་ནམ་༑་མ་ནིང་མ་ཡིན་ནམ་༑་དགེ་སློང་མ་སུན་ཕྱུང་པ་མ་ཡིན་ནམ་༑་རྐུ་ཐབས་སུ་གནས་པ་མ་ཡིན་ནམ་༑་ཐ་དད་དུ་གནས་པ་མ་ཡིན་ནམ་༑་གནས་པར་མི་བྱ་བ་མ་ཡིན་ནམ་༑་མུ་སྟེགས ༼༧༽ ཅན་མ་ཡིན་ནམ་༑་མུ་སྟེགས་ཅན་ཞུགས་པ་མ་ཡིན་ནམ་༑་ཕ་བསད་པ་མ་ཡིན་ནམ་༑་མ་བསད་པ་མ་ཡིན་ནམ་༑་དགྲ་བཅོམ་པ་བསད་པ་མ་ཡིན་ནམ་༑་དགེ་འདུན་གྱི་དབྱེན་བྱས་པ་མ་ཡིན་ནམ་༑་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་མ་ཡིན་ནམ་༑ ༼༥༦བ༡༽ སྤྲུལ་པ་མ་ཡིན་ནམ་༑་དུད་འགྲོ་མ་ཡིན་ནམ་ཞེས་དྲི་པར་བྱའོ་༑༑དེས་མ་ལགས་ཞེས་བརྗོད་པར་བྱའོ་༑༑ཁྱོང་ལ་ལ་ལའི་བུ་ལོན་མང་ཡང་རུང་ཉུང་ཡང་རུང་ཅུང་ཟད་ཆགས་པ་མེད་དམ་༑་གལ་ཏེ་བུ་ལོན་ཆགས་སོ་ཞེས་ཟེར་ན་༑་ཁྱོད་བསྙེན་པར་རྫོགས་ནས་འཇལ་ནུས་སམ ༼༢༽ ཞེས་དྲི་པར་བྱའོ་༑༑གལ་ཏེ་མེ་ནུས་ཞེས་ཟེར་ན་༑་འོན་སོང་ཞིག་ཅེས་བརྗོད་པར་བྱའོ་༑༑གལ་ཏེ་བསྙེན་པར་རྫོགས་ནས་འཇལ་ནུས་ཞེས་ཟེར་ན་༑་ཁྱོད་སྔོན་རབ་ཏུ་བྱུང་བ་མ་ཡིན་ནམ་ཞེས་དྲི་བར་བྱའོ་༑༑གལ་ཏེ་རབ་ཏུ་བྱུང་ངོ་ཞེས་ཟེར་ན་ཁྱོད་ལ་ཕམ་པར་འགྱུར་བ་བཞི་ལས་ལྟུང ༼༣༽ བ་གང་ཡང་རུང་བ་ཞིག་བྱུང་བ་མ་ཡིན་ནམ་༑་ཁྱོད་འབབས་པ་ན་བསླབ་པ་ལེགས་པར་ཕུལ་ལམ་ཞེས་དྲི་བར་བྱའོ་༑༑གལ་ཏེ་ལྟུང་བ་བྱུང་ངོ་ཞེས་ཟེར་ན་༑་འོ་ན་སོང་ཤིག་ཅེས་བརྗོད་པར་བྱའོ་༑༑གལ་ཏེ་མ་བྱུང་ངོ་ཞེས་ཟེར་ན་༑་ཇི་ལྟར་ཁྱོད་ད་ལྟར་རབ་ཏུ་བྱུང་བ་ཡིན་ནམ ༼༤༽ ཞེས་དྲི་བར་བྱའོ་༑༑གལ་ཏེ་བདག་རབ་ཏུ་བྱུང་བ་ཡིན་ཞེས་ཟེར་ན་༑་ཁྱོད་ཀྱིས་ཚངས་པར་སྤྱོད་པ་ལེགས་པར་སྦྱང་ངམ་ཞེས་དྲི་བར་བྱའོ་༑༑དེས་ལེགས་པར་སྤྱད་ཅེས་བརྗོད་པར་བྱའོ་༑༑ཁྱོད་ཀྱི་མིང་ཅི་༑་ཁྱོད་ཀྱི་མཁན་པོའི་མིང་ཅི་༑་དེས་བདག་མིང་འདི་ཞེས ༼༥༽ བགྱི་དོན་གྱི་སློད་དུ་མཚན་ནས་སྨོས་ཏེ་བདག་གི་མཁན་པོ་མིང་འདི་ཞེས་བགྱི་ཞེས་བརྗོད་པར་བྱའོ་༑༑ཚེ་དང་ལྡན་པ་ཁྱོད་ཉོན་ཅིག་༑་མི་རྣམས་ཀྱི་ལུས་ལ་ལུས་ཀྱི་ནད་ཀྱི་རྣམ་པ་འདི་ལྟ་བུ་འདི་དག་འབྱུང་བ་འདི་ལྟ་སྟེ་༑་མཛེ་དང་༑་འབྲས་དང་༑་ཕོལ་མིག་དང་༑་འབྲུམ ༼༦༽ ཕྲན་དང་༑་ཤ་བཀྲ་དང་༑་ཁྱི་རྔོ་དང་༑་ག་ཡའ་བ་དང་༑་གློག་པ་དང་༑་རྐང་ཤུ་དང་༑་སྐེམ་ནད་དང་༑་སྐེམ་ནད་དང་༑་སྐེམ་པ་དང་༑་བརྗེད་བྱེད་དང་༑་བཀྲེས་ངབ་དང་༑་སྐྱ་རྦབ་དང་༑་རྐང་བ་མ་དང་༑་མཚན་པར་རྡོལ་པ་དང་༑་རིམས་དང་༑་རིམས་དྲག་པོ་དང་༑་ཉིན་གཅིག ༼༧༽ པ་དང་༑་ཉིན་གཉིས་པ་དང་༑་ཉིན་གསུམ་པ་དང་༑་ཉིན་བཞི་པ་དང་༑་འདུས་པ་དང་༑་རིམས་ཉིན་རེ་བ་དང་༑་རྟག་པའི་རིམས་དང་༑་རིམས་ལྡང་དུབ་པ་དང་༑་ཤུབ་དང་༑་གསུད་པ་དང་༑་སྐྱིགས་བུ་དང་༑་ལུད་པ་དང་༑་དབུགས་མི་བདེ་བ་དང་༑་ལྷོག་པ ༼༥༧ཨ༡༽ དང་༑་ཡན་ལག་ཏུ་ཟུག་པ་དང་༑་སྐྲན་དང་༑་ཁྲག་ནད་དང་༑་མ་ཁྲིས་ནད་དང་༑་གཞང་འབྲུམ་དང་༑་སྐྱུག་བྲོ་བ་དང་༑་ཆུས་བགགས་པ་དང་༑་ངལ་པ་དང་༑་ལུས་ཚ་བ་དང་༑་རྩིབ་ལོགས་ཚ་བ་དང་༑་རུས་པ་ལ་ཟུག་པ་སྟེ་༑་ལུས་ཀྱི་ནང ༼༢༽ འདི་ལྟ་བུ་འདི་དག་ལས་གང་ཡང་རུང་བ་དང་༑་འདི་ལྟ་བུ་གཞན་དག་ཀྱང་ཁྱོད་ཀྱི་ལུས་ལ་མེད་དམ་༑་དེ་སམ་མཆིས་ཞེས་བརྗོད་པར་བྱའོ་༑༑དེ་ནི་ནད་དུ་བར་ཆད་དྲི་བའོ་༑༑་༑༑
དེའི་འོག་ཏུ་དགེ་སློང་ལས་བྱེད་པས་གསོལ་བ་བྱས་ཏེ་ལས་བྱའོ་༑༑འདི་ལྟར་བྱ་སྟེ་༑ ༼༣༽ འདུག་ལ་འདི་སྐད་ཅེས་བརྗོད་པར་བྱའོ་༑༑དགེ་འདུན་བཙུན་པ་རྣམས་གསན་དུ་གསོལ་༑་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་འཚལ་ནས་༑་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་དགེ་འདུན ༼༤༽ ལས་བསྙེན་པར་རྫོགས་པར་གསོལ་ཏེ་༑་སྐྱེས་པ་ཡང་ལགས་༑་སྐྱེས་པའི་དབང་པོ་དང་ཡང་ལྡན་༑་ལོ་ཉི་ཤུ་ཡང་ལོན་༑་འདིའི་ཆོས་གོས་གསུམ་དང་ལྷུང་བཟེད་ཀྱང་ཚང་༑་བར་ཆད་ཀྱི་ཆོས་རྣམས་ཀྱང་ཡོངས་སུ་དག་གོ་ཞེས་ཁོ་ན་ཉིད་མ་ཆི་སྟེ་༑་མིད་འདི་ཞེས་བགྱི ༼༥༽ བ་འདི་མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་གསོལ་ན་༑་གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་༑་དགེ་འདུན་གྱིས་མིང་འདི་ཞེས་བགྱི་བ་མཁན་པོ་མིང་འདི་ཞེས་བགྱི་པས་བསྙེན་པར་རྫོགས ༼༦༽ པར་མཛད་དོ་༑༑འདི་ནི་གསོལ་བའོ་༑༑ལས་ནི་འདི་ལྟར་བྱ་སྟེ་༑་དགེ་འདུན་བཙུན་པ་རྣམས་གསན་དུ་གསོལ་༑་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་འཚལ་ནས་༑་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས ༼༧༽ བགྱི་བས་དགེ་འདུན་ལས་བསྙེན་པར་རྫོགས་པར་གསོལ་ཏེ་༑་སྐྱེས་པ་ཡང་ལགས་༑་སྐྱེས་པའི་དབང་པོ་དང་ཡང་ལྡན་༑་ལོ་ཉི་ཤུ་ཡང་ལོན་༑་འདིའི་ཆོས་གོས་གསུམ་དང་ལྷུང་བཟེད་ཀྱང་ཚང་༑་བར་ཆད་ཀྱི་ཆོས་རྣམས་ཀྱང་ཡོངས་སུ་དག་གོ་ཞེས་ཁོ་ན་ཉིད་མཆི་སྟེ་༑ ༼༥༧བ༡]་]མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་གསོལ་ན་༑་དེའི་སླད་དུ་དགེ་འདུན་གྱིས་མིང་འདི་ཞེས་བགྱི་པ་འདི་མཁན་པོ་མིང་འདི་ཞེས་བགྱི་བས་བསྙེན་པར་རྫོགས་པར་མཛད་ན་༑་ཚེ་དང་ལྡན་པ་གང་དག་མིང་འདི་ཞེས་བགྱི་བ་(2)_'di mkhan po ming 'di zhes bgyi bas bsnyen par rdzogs par mdzad par bzod pa de dag ni cang ma gsung shig | gang dag mi bzod pa de dag ni gsung shig | 'di ni las brjod pa dang po ste | de bzhin du lan gnyis lan gsum du bzlas | dge 'dun gyis bzod cing_(3)_gnang nas dge 'dun gyis ming 'di zhes bgyi ba 'di mkhan po ming 'di zhes bgyi bas bsnyen par rdzogs par mdzad lags te | 'di ltar cang mi gsung pas de de bzhin du 'dzin to ||de ni bsnyen par rdzogs pa nye bar sgrub pa'o || ||
དེའི་འོག་ཏུ་གྲི་བ་ཚོད་གཞལ་བར་བྱའོ་༑༑༼༤༽ བཅོམ་ལྡན་འདས་ཀྱིས་གྲིབ་ཚོད་གཞལ་བར་བྱའོ་ཞེས་བཀའ་སྩལ་ནས་དགེ་སློང་དག་ཤིང་བུ་རིང་པོ་དག་གིས་གྲི་བ་ཚོད་འཇལ་བར་བྱེད་ནས་༑་བཅོམ་ལྡན་འདས་ཀྱིས་བཀའ་སྩལ་པ་༑་ཤིང་བུ་རིང་པོ་དག་གིས་གྲི་བ་ཚོད་གཞལ་བར་མི་བྱའོ་༑༑དགེ་སློང་དག་གོམ་པ་དག་གེས ༼༥༽ འཇལ་བར་བྱེད་པ་ན་ཧ་ཅང་ཐོགས་ནས་བཅོམ་ལྡན་འདས་ཀྱིས་བཀའ་སྩལ་པ་༑་གོམ་པ་དག་གིས་གཞལ་བར་མི་བྱ་བར་འདི་ལྟར་ཐུར་མདག་གིས་གཞལ་བར་བྱའོ་༑༑དགེ་སློང་དག་ཐུར་མ་རིང་པོ་དག་གིས་འཇམ་བར་བྱེད་པ་ན་༑་དེ་ལྟན་ཡང་ཧ་ཅང་ཐོགས་ནས ༼༦༽ བཅོམ་ལྡན་འདས་ཀྱིས་བཀའ་སྩལ་པ་༑་ཐུར་མ་སོར་བཞི་ཙམ་གྱིས་གཞལ་བར་བྱ་ཞིང་ཐུར་མ་ཇི་ཙམ་ཡོད་པ་དེ་ཙམ་ལ་སྐྱེས་བ་ཞེས་བརྗོད་པར་བྱའོ་༑༑དེ་ནི་གྲིབ་ཚོད་གཞལ་བའོ་༑༑་༑༑
དེའི་འོག་ཏུ་ཉིན་མཚན་གྱི་ཆ་བརྗོད་པར་བྱ་སྟེ་༑་སྔ་དྲོ་དང་༑་གུང་དང་༑་ཕྱི ༼༧༽ དྲོ་དང་༑་མཚན་མོའི་ཐུན་དང་པོ་དང་༑་ཐུན་དང་པོའི་ཕྱེད་དང་༑་གུང་ཐུན་དང་༑་གུང་ཐུན་གྱི་ཕྱེད་དང་༑་ཐུན་ཐ་མ་དང་༑་ཐུན་ཐ་མའི་ཕྱེད་དང་༑་སྐྱ་རེངས་མ་ཤར་བ་དང་༑་སྐྱ་རེངས་ཤར་བ་དང་༑་ཉི་མ་མ་ཤར་བ་དང་༑་ཉི་མ་ཤར་བ་དང་༑་ཉི་མ་བརྒྱད་ཆ་ཤར་བ་དང་༑ ༼༥༨ཨ༡༽ ཉི་མ་བཞི་ཆ་ཤར་བ་དང་༑་གུང་ཚིགས་མ་ཡོལ་བ་དང་༑་ཉི་མ་བཞི་ཆ་ལུས་པ་དང་༑་ཉི་མ་བརྒྱད་ཆ་ལུས་པ་དང་༑་ཉི་མ་མ་ནུབ་པ་དང་༑་ཉི་མ་ནུབ་པ་དང་༑་རྒྱུ་སྐར་རྣམས་མ་ཤར་བ་དང་༑་རྒྱུ་སྐར་རྣམས་ཤར་བ་སྟེ་༑་དེ་ནི་ཉིན་མཚན་གྱི་ཆ་བརྗོད ༼༢༽ པའོ་༑༑་༑༑
དེའི་འོག་ཏུ་དུས་ཚོད་བརྗོད་པར་བྱ་སྟེ་༑་དུས་ཚོད་ནི་ལྔ་སྟེ་༑་དགུན་གྱི་དུས་དང་༑་དཔྱིད་ཀྱི་དུས་དང་༑་དབྱར་གྱི་དུས་དང་༑་དབྱར་ཐུང་ངུའི་དུས་དང་༑་དབྱར་རིང་པོའི་དུས་སོ་༑༑དེ་ལ་དགུན་གྱི་དུས་ཟླ་པ་བཞིའོ་༑༑དཔྱིད་ཀྱི་དུས་ནི་ཟླ་བ་བཞིའོ་༑༑༼༣༽ དབྱར་གྱི་དུས་ནི་ཟླ་བ་གཅིག་གོ་༑༑དབྱར་ཐུང་ངུའི་དུས་ནི་ཉིན་ཞག་གཅིག་གོ་༑༑དབྱར་རིང་པོའི་དུས་ནི་ཉིན་ཞག་གཅིག་གིས་ཟླ་བ་གསུམ་དུ་མཆོག་པ་སྟེ་༑་དེ་ནི་དུས་ཚོད་བརྗོད་པའོ་༑༑་༑༑
དེའི་འོག་ཏུ་གནས་རྣམས་བརྗོད་པར་བྱ་སྟེ་༑་ཚེ་དང་ལྡན་པ་མིང་འདི་ཞེས་བྱ ༼༤༽ བ་ཁྱོད་ཉོན་ཅིག་༑་བཞི་པོ་འདི་དག་ནི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་དེ་ལྟར་རབ་ཏུ་བྱུང་བ་དང་བསྙེན་པར་རྫོགས་པའི་དགེ་སློང་གི་གནས་སུ་གསུངས་ཏེ་༑་དེ་ལ་གནས་ན་དགེ་སློང ༼༥༽ ལེགས་པར་གསུངས་པའི་ཆོས་འདུལ་པ་ལ་རབ་ཏུ་བྱུང་བ་རང་བསྙེན་པར་རྫོགས་པ་དགེ་སློང་གི་དངོས་པོར་འགྱུར་རོ་༑༑བཞི་གང་ཞེ་ན་༑་གོས་ཀྱི་ནང་ན་ཕྱག་དར་ཁྲོད་ནི་རུང་བ་རྙེད་ཀྱང་སླ་བ་སྟེ་༑་དེ་ལ་གནས་ན་དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང ༼༦༽ བ་དང་བསྙེན་པར་རྫོགས་པར་དགེ་སློང་གི་དངོས་པོར་འགྱུར་རོ་༑༑མིང་འདི་ཞེས་བྱ་བ་ཁྱོད་ཇི་སྲིད་མཚོའི་བར་དུ་ཕྱག་དང་ཁྲོད་ཀྱི་གོས་ཀྱིས་འཚོ་བར་སྤྲོའམ་༑་དེས་སྤྲོ་ཞེས་བརྗོད་པར་བྱའོ་༑༑ལྷག་པར་རྙེད་ན་དར་དམ་༑་རས་ཡུག་ཚེན་ནམ་༑་བེའུ་རས་སམ་༑་དར་ལ་འམ་༑ ༼༧༽ མོན་དང་རམ་༑་བེའུ་རས་ཡུག་ཆེན་ནམ་༑་བེའུ་རས་དམར་པོའམ་༑་བེའུ་ཕྲུག་གམ་༑་ལ་མར་རམ་༑་ཡུལ་ཀ་ཤིའི་རས་ཕྲན་ནམ་༑་ཁ་དོག་རན་པའམ་༑་ཁ་དོག་ངན་པའམ་༑་བལ་གོས་སམ་༑་ཤ་ནའི་རས་སམ་༑་ཟར་མའི་རས་སམ་༑་རས་གོས་སམ་༑ ༼༥༨བ༡༽ དུ་གུ་ལའི་རས་སམ་༑་ཀོ་ཏམ་པའི་རས་སམ་༑་ཉི་འོག་གི་གོས་སམ་༑་གཞན་ཡང་གོས་རུང་བ་གང་དགེ་འདུན་ནམ་གང་ཟག་ལས་རྙེད་ན་༑་དེ་ཡང་ཁྱོད་ཀྱིས་ལོང་ལ་ཚོད་ཟིན་པར་གྱིས་ཤིག་༑་ཇི་ལྟར་ཁྱོད་གནས་འདི་ལྟ་བུས་དམ་འཆའ་འམ་༑་དེས་དམ ༼༢༽ འཆའོ་ཞེས་བརྗོད་པར་བྱའོ་༑༑མིང་འདི་ཞེས་བྱ་བ་ཁྱོད་ཉོན་ཅིག་༑་ཟས་ཀྱི་ནང་ན་བསོད་སྙོམས་ནི་རུང་བརྙེད་ཀྱང་སླ་བ་སྟེ་༑་དེ་ལ་གནས་ན་དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོར་འགྱུར་རོ་༑༑༼༣༽ མིང་འདི་ཞེས་བྱ་བ་ཁྱོད་ཇི་སྲིད་འཚོའི་བར་དུ་བསོད་སྙོམས་ཀྱི་བྲས་ཀྱིས་འཚོ་བར་སྤྲོའམ་༑་དེས་སྤྲོ་ཞེས་བརྗོད་པར་བྱའོ་༑༑ལྷག་པར་རྙེད་ན་འབྲས་ཅན་ནམ་༑་སྐྱོ་མའམ་༑་ཐུག་པའམ་༑་ལྔ་སྟོན་ནམ་༑་བརྒྱད་སྟོན་ནམ་༑་བཅུ་བཞི་སྟོན་ནམ་༑་ཉ་སྟོན་ནམ་༑་རྟག་རེས ༼༤༽ འཁོར་རམ་༑་མགྲོན་དུ་བོས་པའམ་༑་འཕྲལ་ལ་པོས་པའམ་༑་སྤགས་པའམ་༑་གཞན་ཡང་ཟས་རུང་པ་གང་དགེ་འདུན་ནམ་གང་ཟག་ལས་རྙེད་ན་༑་དེ་ཡང་ཁྱོད་ཀྱིས་ལོང་ལ་ཚོད་ཟིན་ཐར་གྱིས་ཤིག་༑་ཇི་ལྟར་ཁྱོད་གནས་འདི་ལྟ་བུལ་དམ་འཆའ་འམ་༑་དེས་དམ ༼༥༽ འཆའོ་ཞེས་བརྗོད་པར་བྱའོ་༑༑མིང་འདི་ཞེས་བྱ་བ་ཁྱོད་ཉོན་ཅིག་༑་གནས་མལ་གྱི་ནང་ན་ཤིང་དྲུང་ནི་རུང་བ་རྙེད་ཀྱང་སླ་བསྟེ་༑་དེ་ལ་གནས་ན་དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དག་བསྙེན་ན་པར་རྫོགས་པ་དང་དགེ་སློང་གི་དངོས་པོར་འགྱུར ༼༦༽ རོ་༑༑མིང་འདི་ཞེས་བྱ་བ་ཁྱོད་ཇི་སྲིད་འཚོའི་བར་དུ་ཤིང་དྲུང་གི་གནས་མལ་གྱིས་འཚོ་བར་སྤྲོའམ་༑་དེས་སྤྲོ་ཞེས་བརྗོད་པར་བྱའོ་༑༑ལྷག་པར་རྙེད་ན་ཁང་པའམ་༑་སྡ་ཁང་ངམ་༑་ཁང་པ་བརྩིགས་པ་འམ་༑་བསིལ་ཁང་ངམ་༑་སབ་མོས་བསྐོར་བའམ་༑་བ་གམ ༼༧༽ མམ་༑་ཁང་བཟངས་སམ་༑་སྒོ་ཁང་གི་སྟེང་གི་བསིལ་ཁང་ངམ་༑་ཁང་སྟེང་གི་ཡོལ་ཁང་ངམ་༑་ཡོལ་ཁང་ངམ་༑་སྤང་ལེག་ཁང་ངམ་༑་ས་ཕུག་གམ་༑་བྲག་ཕུག་གམ་༑་རི་ཕུག་གམ་༑་རྩྭའི་སྤྱིལ་བུའམ་༑་ལོ་མའི་སྦྱིལ་བུའམ་༑་འཆག་སར་བྱས་པའམ་༑ ༼༥༩ཨ༡༽ འཆག་སར་མ་བྱས་པའམ་༑་བྱ་སྐྱིབས་སུ་བྱས་པ་འམ་༑་བྱ་སྐྱིབས་སུ་མ་བྱས་པའམ་༑་གཞན་ཡང་གནས་མལ་རུང་བ་གང་དགེ་འདུན་ནམ་གང་ཟག་ལས་རྙེད་ན་༑་དེ་ཡང་ཁྱོད་ཀྱིས་ལོང་ལ་ཚོད་ཟིན་པར་གྱིས་ཤིག་༑་ཇི་ལྟར་ཁྱོད་གནས་འདི་ལྟེ་བུ་ལ་དམ ༼༢༽ འཆའ་འམ་༑་དེས་དམ་འཆའོ་ཞེས་བརྗོད་པར་བྱའོ་༑༑མིང་འདི་ཞེས་བྱ་བ་ཁྱོད་ཉོན་ཅིག་༑་སྨན་གྱི་ནང་ན་བཀུས་ཏེ་བོར་བ་ནི་རུང་བ་རྙེད་ཀྱང་སླ་བ་སྟེ་༑་དེ་ལ་གནས་ན་དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་རྫོགས་པ་དགེ་སློང་གི་དངོས ༼༣༽ པོ་ར་འགྱུར་རོ་༑༑མིང་འདི་ཞེས་བྱ་བ་ཁྱོད་ཇི་སྲིད་འཚོའི་བར་དུ་བཀུས་ཏེ་བོར་བའི་སྨན་གྱིས་འཚ་བར་སྤྲོ་འམ་༑་དེས་སྤྲོ་ཞེས་བརྗོད་པར་བྱའོ་༑༑ལྷག་པར་རྙེད་ན་ཞུན་ར་རམ་༑་འབྲུ་མར་རམ་༑་སྤྲང་རྩིའམ་༑་བུ་རམ་གྱི་དབུ་པའམ་༑༑དུས་སུ་རུང་པའམ་༑་ཐུན་ཚོད ༼༤༽ དུ་རུང་པའམ་༑་ཞག་བདུན་པའམ་༑་འཚོ་བའི་བར་དུ་བཅང་པའམ་༑་རྩ་བའི་སྨན་ནམ་༑་སྡོང་བའི་སྨན་ནམ་༑་ལོ་མའ་སྨན་ནམ་༑་འབྲས་བུའི་སྨན་ནམ་༑་གཞན་ཡང་སྨན་རུང་བ་གང་དགེ་འདུན་ནམ་གང་ཟག་རྙེད་ན་༑་དེ་ཡང་ཁྱོད་ཀྱིས་ལོང་ལ་ཚོད་ཟིན་བར ༼༥༽ གྱིས་ཤིག་༑་ཇི་ལྟ་ཁྱོད་གནས་འདི་ལྟ་བུ་ལ་དམ་འཆའ་འམ་༑་དེས་དམ་འཆའོ་ཞེས་བརྗོད་པར་བྱའོ་༑༑དེ་ནི་གནས་རྣམས་བརྗོད་པའོ་༑༑་༑༑
དེའི་འོག་ཏུ་ལྟུང་བར་འགྱུར་བའི་ཆོས་རྣམས་བརྗོད་པར་བྱ་སྟེ་༑་མིང་འདི་ཞེས་བྱ་བ་ཁྱོད་ཉོན་ཅིག་༑་བཞི་པོ་འདི ༼༦༽ དག་ནི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་དེ་ལྟར་རབ་ཏུ་བྱུང་བ་དང་བསྙེན་པར་རྫོགས་པའི་དགེ་སློང་གི་ལྟུང་བར་འགྱུར་བའི་ཆོས་སུ་གསུངས་ཏེ་༑་དགེ་སློང་གིས་དེ་བྱས་ན་བྱས་མ་ཐག་ཏུ ༼༧༽ དགེ་སློང་དུ་མི་རུང་བར་འགྱུར་༑་དགེ་སྦྱོང་དུ་མི་རུང་༑་ཤཱཀྱ་འི་སྲས་ཀྱིར་མི་རུང་༑་དགེ་སློང་གི་དངོས་པོ་ལས་ཉམས་པར་འགྱུར་ཏེ་༑་དེའི་དགེ་སྦྱོད་གི་ཚུལ་ཞིག་པར་འགྱུར་ཞིང་ཉམས་པ་བཅོམ་པ་ལྟུང་བ་ཕམ་པར་གྱུར་བ་སྟེ་༑་དེའི་དགེ་སྦྱོང་གི་ཚུལ་ཕྱིར་བསླང་དུ་མེད ༼༥༩བ༡༽ པར་འགྱུར་རོ་༑༑འདི་ལྟ་སྟེ་དཔེར་ན་ཤིང་ཏ་ལའི་མགོ་བཅད་ན་སྔོན་པོར་འགྱུར་དུ་མི་རུང་ལ་༑་འཕེལ་ཞིང་རྒྱས་པ་དང་ཡངས་པར་འགྱུར་དུ་མི་རུང་པ་བཞིན་ནོ་༑༑བཞི་གང་ཞེན་༑་འདོད་པ་དང་༑་འདོད་པ་ལ་ཞེན་པ་དང་༑་འདོད་པ་ལ་འཆུམས་པ་དང་༑་འདོད་པ ༼༢༽ ལ་ལྷག་པར་ཞེན་པ་ནི་བཅོམ་ལྡན་འདས་ཀྱིས་རྣམ་གྲངས་དུ་མས་སྨད་དོ་༑༑འདོད་པ་སྤངས་པ་ནི་བསྔགས་ཏེ་བོར་བ་དང་༑་བསྩལ་བ་དང་༑་ཟད་པ་དང་༑་འདོད་ཆགས་དང་བྲལ་བ་དང་༑་འགོག་པ་དང་༑་ཉེ་བར་ཞི་བ་དང་༑་ནུབ་པ་ནི་བསྟོད་དོ་༑༑་བཀུར་རོ་༑༑ ༼༣༽ བསྔགས་སོ་༑༑་སྙན་པར་བརྗོད་དོ་༑༑
ཚེ་དང་ལྡན་པ་ཁྱོད་དེང་ཕྱིན་ཆད་ཆགས་པའི་སེམས་ཀྱིས་བུད་མེད་ལ་མིག་གཏད་དེ་མིག་གིས་བལྟ་བར་ཡང་མི་བྱ་ན་༑་གཉིས་ཀྱིས་གཉིས་སྨྲད་དེ་མི་ཚངས་པར་སྤྱོད་པ་འཁྲིག་པའི་ཆོས་བསྟེན་པ་ལྟ་སྨོས་ཀྱང་ཅི་དགོས་༑་ཚེ་དང་ལྡན ༼༤༽ པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་༑་དགེ་སློང་གང་དགེ་སློང་རྣམས་དང་ལྷན་ཅིག་བསླབ་པ་མཚུངས་པར་གྱུར་པས་བསླབ་པ་མ་ཕུལ་བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ ༼༥༽ འཁྲག་པའི་ཆོས་བསྟེན་ན་༑་ཐ་ན་དུང་འགྲོའི་སྐྱེ་གནས་སུ་སྐྱེས་པ་དང་ལྷན་ཅིག་ཀྱང་རུང་སྟེ་༑་དགེ་སློང་དེ་ཕམ་པར་གྱུར་པ་ཡིན་གྱིས་གནས་པར་མི་བྱའོ་ཞེས་བྱ་བ་འདི་བཀའ་སྩལ་ཏེ་༑་དགེ་སློང་གིས་གནས་དེ་ལྟ་བུ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར་༑་དགེ ༼༦༽ སྤྱོད་དུ་མི་རུང་༑་ཤཱཀྱ་འི་སྲས་ཀྱིར་མི་རུང་༑་དགེ་སློང་གི་དངོས་པོ་ལས་ཉམས་པར་འགྱུར་ཏེ་༑་དེའི་དགེ་སྦྱོང་གི་ཚུལ་ཞིག་པར་འགྱུར་ཞིང་ཉམས་པ་བཅོམ་པ་ཕམ་པ་ལྟུང་བར་འགྱུར་བ་སྟེ་༑་དེའི་དགེ་སྦྱོང་གི་ཚུལ་ཕྱིར་བསླང་དུ་མེད་པར་འགྱུར་རོ་༑༑འདི་ལྟ་སྟེ་དཔེར་ན་ཤིང ༼༧༽ ཏ་ལའི་མགོ་བཅད་ན་སྔོན་པོར་འགྱུར་དུ་མི་རུང་ལ་འཕེལ་ཞིང་རྒྱས་པ་དང་ཡངས་པར་འགྱུར་དུ་མི་རུང་བ་བཞིན་ནོ་༑༑དེང་ཕྱིན་ཆད་ཁྱོད་སྤྱད་པ་མ་ཡིན་པ་དང་༑་བྱ་བ་མ་ཡིན་པ་དང་༑་སྤྱད་པ་མ་ཡིན་པ་སྤང་བ་དེ་ལ་དྲན་པ་དང་བག་ཡོད་པས་སེམས་ཤིན་ཏུ་བསྲུང་བར་བརྩོན་པར་གྱིས་ཤིག་༑ ༼༦༠ཨ༡༽ ཇི་ལྟར་གནས་འདི་ལྟ་བུ་ལ་མི་སྤྱོད་དམ་༑་དེས་མི་སྤྱོད་ཅེས་བརྗོད་པར་བྱའོ་༑༑ཚེ་དང་ལྡན་པ་ཁྱོད་ཉོན་ཅིག་༑་མ་བྱིན་པར་ལེན་པ་ནི་བཅོམ་ལྡན་འདས་ཀྱིས་རྣམ་གྲངས་དུ་མས་སྨད་དོ་༑༑་མ་བྱིན་པར་ལེན་པ་སྤངས་པ་ནི་བསྟོད་དོ་༑༑་བཀུར་ཏོ་༑༑ ༼༢༽ བསྔགས་སོ་༑༑་སྙན་པར་བརྗོད་དོ་༑༑
ཚེ་དང་ལྡན་པ་ཁྱོད་དེང་ཕྱིན་ཆད་རྐུ་སེམས་ཀྱིས་གཞན་གྱི་ཏིལ་གྱི་ཕུབ་མ་ཡང་མ་བྱིན་པར་མི་བླང་ན་༑་མ་ཤ་ཀ་ལྔའམ་༑་མ་ཤ་ཀ་ལྔ་ལས་ལྷག་པ་ལྟ་སྨོས་ཀྱང་ཅེ་དགོས་༑་ཚེ་དང་ལྡན་པ་བཅོམ་ལྡན་འདས་དེ་བཞིན་གཤེགས་པ ༼༣༽ དག་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་༑་ཡང་དགེ་སློང་གང་གཞན་དག་གི་གྲོང་ན་འདུག་པའམ་༑་དགོན་པ་ན་འདུག་པ་མ་བྱིན་པ་རྐུ་བའི་གྲངས་སུ་གཏོགས་པ་བླངས་ན་༑་ཇི་ཙམ་མ་བྱིན་པར་བླངས་པས་དེ་རྒྱལ་པོའམ་བློན་པོ་ཆེན་པོས ༼༤༽ བཟུང་ནས་དེ་ལ་འདི་སྐད་ཅེས་༑་ཀྱེ་མི་ཁྱོད་ནི་རྐུན་མའོ་༑༑་བྱིས་པའོ་༑༑་བླུན་པའོ་༑༑་རྐུ་བའོ་ཞེས་ཟེར་ཞིང་གསོད་དམ་༑་འཆིང་ངམ་༑་སྦྱུག་ཀྱང་རུང་སྟེ་༑་དགེ་སློང་དེ་ལྟར་མ་བྱིན་པར་ལེན་ན་དགེ་སློང་དེ་ཡང་ཕམ་པར་གྱུར་བ་ཡིན་པས་གནས་པར་མི་བྱའོ་ཞེས་བྱ་བ་འདི་བཀའ ༼༥༽ སྩལ་ཏེ་༑་དགེ་སློང་གིས་གནས་དེ་ལྟ་བུ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར་༑་དགེ་སྦྱོང་དུ་མི་རུང་༑་ཤཱཀྱ་འི་སྲས་ཀྱིར་མི་རུབ་༑་དགེ་སློང་གི་དངོས་པོ་ལས་ཉམས་པར་འགྱུར་ཏེ་༑་དེའི་དགེ་སྦྱོང་གི་ཚུལ་ཞིག་པར་འགྱུར་ཞིང་༑་ཉམས་པ་བཅོམ་པ་ལྟུང ༼༦༽ བ་ཕམ་པར་འགྱུར་བ་སྟེ་༑་དེའི་དགེ་སྦྱོང་གི་ཚུལ་ཕྱིར་བསླད་དུ་མེད་པར་འགྱུར་རོ་༑༑འདི་ལྟ་སྟེ་དཔེར་ན་ཤིང་ཏ་ལའི་མགོ་བཙད་ན་སྔོན་པོར་འགྱུར་དུ་མི་རུང་ལ་༑་འཕེལ་ཤིང་རྒྱས་པ་དང་ཡངས་པར་འགྱུར་དུ་མི་རུང་པ་བཞིན་ནོ་༑༑དེང་ཕྱིན་ཆད་ཁྱོད་སྦྱད་པ་མ་ཡིན་པ་དང་༑་བྱ ༼༧༽ པ་མ་ཡིན་པ་དག་སྤྱད་པ་མ་ཡིན་པ་སྤང་བ་དེ་ལ་དྲན་པ་ངང་བག་ཡོང་པས་སེམས་ཤིན་ཏུ་བསྲུང་བར་བརྩོན་པར་གྱིས་ཤིག་༑་ཇི་ལྟ་གནས་འདི་ལྟ་བུ་ལ་མི་སྤྱོད་དམ་༑་དེས་མི་སྤྱོད་ཅེས་བརྗོད་པར་བྱའོ་༑༑ཚེ་དང་ལྡན་པ་ཁྱོད་ཉོན་ཅིག་༑་སྲོག་གཅོད་པ་ནི་བཅོམ་ལྡན་འདས་ཀྱིས ༼༦༠བ༡༽ རྣམ་གྲངས་དུ་མས་སྨད་དོ་༑༑་སྲོག་གཅོད་པ་སྤངས་པ་ནི་བསྟོད་དོ་༑༑་བཀུར་རོ་༑༑་བསྔགས་སོ་༑༑་སྙན་པར་བརྗོད་དོ་༑༑
ཚེ་དང་ལྡན་པ་ཁྱོད་དེང་ཕྱིན་ཆད་ཁྱོད་ཀྱི་ཐན་བསམ་བཞིན་དུ་སྲོག་ཆགས་གྲོག་སྦོར་ཡང་གསད་པར་མི་བྱ་ན་༑་མི་འམ་མིར་ཆགས་པ་ལྟ་སྨོས ༼༢༽ ཀྱང་ཅི་དགོས་༑་ཚེ་དང་ལྡན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དགེ་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་༑་ཡང་དགེ་སྔོང་གང་མི་འམ་མིར་ཆགས་པ་ལ་བསམས་བཞིན་པ་རང་གིས་ལག་དར་ཏེ་སྲོག་གཅོད་དམ་༑་དེ་ལ་མཚོན ༼༣༽ བྱིན་ནམ་༑་དེ་ལ་མཚོན་ཐོགས་པ་གཉེར་ཏམ་༑་དེ་འཆིར་བཅུག་གམ་༑་དེ་ལ་འཆི་བའི་བསྔགས་པ་བརྗོད་ཀྱང་རུང་སྟེ་༑་དེ་ལ་འདི་སྐད་ཅེས་༑་ཀྱེ་མི་ཁྱོད་འཚོ་བ་སྡིག་པ་མི་གཙང་པ་ངན་པ་འདིས་ཅི་ཞིག་བྱ་༑་ཀྱེ་མི་ཁྱོད་གསོན་པ་བས་ཤི་བླའོ་ཞེས་ཟེར་ཞིང་སེམས་ཀྱི་འབོད་པ ༼༤༽ དང་༑་སེམས་ཀྱི་ཀུན་དུ་རྟོག་པ་དག་གི་རྣམ་གྲངས་དུ་མས་དེ་འཆིར་བཅུག་གམ་༑་དེ་ལ་འཆི་བའི་བསྔགས་པ་བརྗོད་དེ་དེ་ཡང་རྩོམ་པ་དེས་དུས་བྱས་ན་༑་དགེ་སློང་དེ་ཡང་ཕམ་པར་གྱུར་པ་ཡིན་གྱིས་གནས་པར་མི་བྱའོ་ཞེས་བྱ་བ་འདི་བཀའ་སྩལ་ཏེ་༑་དགེ་སློང་གིས་གནས་དེ་ལྟ ༼༥༽ བུ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར་༑་དགེ་སྦྱོང་དུ་མ་རུང་༑་ཤཱཀྱ་འི་སྲས་ཀྱིར་མི་རུང་༑་དགེ་སློང་གི་དངོས་པོ་ལས་ཉམས་པར་འགྱུར་ཏེ་༑་དེའི་དགེ་སྦྱོང་གི་ཚུལ་ཞིག་བར་འགྱུར་ཞིང་ཉམས་པ་བཅོམ་པ་ལྟུང་བ་ཕམ་པར་འགྱུར་བ་སྟེ་༑་དེའི་དགེ་སྦྱོང་གི་ཚུལ ༼༦༽ ཕྱིར་བསླང་དུ་མེད་པར་འགྱུར་རོ་༑༑འདི་ལྟ་སྟེ་དཔེར་ན་ཤིང་ཏ་ལའི་མགོ་བཅད་ན་སྔོན་པོར་འགྱུར་དུ་མི་རུང་ལ་༑་འཕེལ་ཤིང་རྒྱས་པ་དང་ཡངས་པར་འགྱུར་དུ་མི་རུང་བ་བཞིན་ནོ་༑༑དེར་ཕྱིན་ཆད་ཁྱོད་སྦྱད་པ་མ་ཡིན་པ་དང་༑་བྱ་བ་མ་ཡིན་པ་དང་༑་སྤྱད་པ་མ་ཡིན་པ་སྤང་བ་དེ་ལ་དྲན ༼༧༽ པ་དང་བག་ཡོད་པས་སེམས་ཤིན་ཏུ་བསྲུང་པར་བརྩོན་པར་གྱིས་ཤིག་༑་ཇི་ལྟར་གནས་འདི་ལྟ་བུ་ལ་མི་སྤྱོད་དམ་༑་དེས་མ་སྤྱོད་ཅེས་བརྗོད་པར་བྱའོ་༑༑ཚེ་དང་ལྡན་པ་ཁྱོད་ཉོན་ཅིག་༑་བརྫུན་དུ་སྨྲ་བ་ནི་བཅོམ་ལྡན་འདས་ཀྱིས་རྣམ་གྲངས་དུ་མས་སྨད་དོ་༑༑་བརྫུན་དུ་སྨྲ་བ་སྤངས་པ ༼༦༡ཨ༡༽ ནི་བསྟོད་དོ་༑༑་བཀུར་རོ་༑༑་བསྡགས་སོ་༑༑་སྙན་པར་བརྗོད་དོ་༑༑
ཚེ་དང་ལྡན་པ་ཁྱོད་དེང་ཕྱིན་ཆད་ཐ་ན་བཞད་གད་བྱ་བར་བསམས་ཏེ་ཤེས་བཞིན་དུ་བརྫུན་དུ་སྨྲ་བར་ཡར་མི་བྱ་ན་༑་བསམས་བཞིན་དུ་མིའི་ཆོས་བླ་མ་སྨྲ་བ་ལྟ་སྨོས་ཀྱང་ཅི་དགོས་༑་ཚེ་དང་ལྡན་པ ༼༢༽ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་༑་ཡང་དགེ་སློང་གང་མངོན་པར་མི་ཤེས་ཤིང་ཡོངས་སུ་མི་ཤེས་ལ་མིའི་ཆོས་བླ་མ་མཐའ་དང་༑་འཕགས་པ་དང་༑་བྱེ་བྲག་ཐོབ་པ་དང་༑་ཤེས་པ་དང་༑་མཐོང ༼༣༽ བ་དང་༑་རེག་པར་སྤྱོད་པ་མད་ལ་༑་མེད་བཞིན་དུ་འདི་ཤེས་སོ་༑༑འདི་མཐོང་ངོ་ཞེས་ཁས་འཆེས་པ་ལས་དེ་ལྟུང་བ་བྱུང་བ་རྣམ་པར་དག་པར་འདོད་ནས་དུས་གཞན་ཞིག་ན་དྲིས་ཀྱང་རུང་མ་དྲིས་ཀྱང་རུང་འདི་སྐད་ཅེས་༑་ཚེ་དང་ལྡན་པ་དག་བདག་གིས་ནི་མི་ཤེས་པར་ཤེས་སོ་ཞེས་སྨྲས་༑་མ་མཐོང ༼༤༽ པར་མཐོང་ངོ་ཞེས་སྨྲས་ཏེ་༑་གསོབ་གསོག་བརྫུན་དུ་སྨྲས་སོ་ཞེས་ཟེར་ན་མངོན་པའི་ང་རྒྱལ་མ་གཏོགས་ཏེ་༑་དགེ་སློང་དེ་ཡང་ཕམ་པར་གྱུར་པ་ཡིན་གྱིས་གནས་པར་མི་བྱའོ་ཞེས་བྱ་བ་འདི་བཀའ་སྩལ་ཏེ་༑་ཅི་ཞིག་ཤེས་ཞེ་ན་༑་སྡུག་བསྔལ་ཤེས་སོ་༑༑ཀུན་འབྱུང་བ་དང་༑་འགོག ༼༥༽ པ་དང་༑་ལམ་ཤེས་སོ་༑༑
ཅི་ཞིག་མཐོང་ཞེ་ན་༑་ལྷ་རྣམས་མཐོང་ངོ་༑༑ཀླུ་རྣམས་དང་༑་གནོད་སྦྱིན་རྣམ་ལ་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑ ༼༦༽ གྲུལ་བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱིང་ཤ་ཟ་རྣམས་མཐོང་ངོ་༑༑ལྷ་རྣམས་ཀྱིས་ཀྱང་བདག་མཐོང་ངོ་༑༑ཀླུ་རྣམས་དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མིའམ ༼༧༽ ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུ་མ་རྣམས་དང་༑་སྲུལ་བོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱི་ཤ་ཟ་རྣམས་ཀྱིས་ཀྱང་བདག་མཐོང་ངོ་༑༑ལྷ་རྣམས་ཀྱི་སྒྲ་ཐོས་སོ་༑༑ཀླུ་རྣམས་དང་༑ ༼༦༡བ༡༽ གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱི་ཤ་ཟ ༼༢༽ རྣམས་ཀྱི་སྒྲ་ཐོས་སོ་༑༑ལྷ་རྣམས་ཀྱིས་ཀྱང་བདག་གི་སྒྲ་ཐོས་སོ་༑༑ཀླུ་རྣམས་དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ ༼༣༽ བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱི་ཤ་ཟ་རྣམས་ཀྱིས་ཀྱང་བདག་གི་སྒྲ་ཐོས་སོ་༑༑ལྷ་རྣམས་པ་ལྟ་བའི་ཕྱིར་འགྲོའོ་༑༑ཀླུ་རྣམས་དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ ༼༤༽ ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱེ་ཤ་ཟ་རྣམས་བལྟ་བའི་ཕྱིར་འགྲོའོ་༑༑ལྷ་རྣམས་བདག་བལྟ་བའི་ཕྱིར་འོང་ངོ་༑༑ཀླུ་རྣམས ༼༥༽ དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ ༼༦༽ ཁྲོད་ཀྱི་ཤ་ཟ་རྣམས་བདག་བལྟ་བའི་ཕྱིར་འོང་ངོ་༑༑ལྷ་རྣམས་དང་ལྷན་ཅིག་གཏམ་འདྲེ་བར་བྱེད་༑་ཕེབས་པར་སྨྲ་བར་བྱེད་༑་སོ་སོར་ཀུན་དགའ་བར་བྱེད་༑་རྟག་ཏུ་ཡང་ལྷན་ཅིག་གནས་པར་བྱེད་དོ་༑༑ཀླུ་རྣམས་དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས ༼༧༽ དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུམ་རྣམས་དང་༑་སྲུལ་པོ་རྣམས་དང་༑་ལུས་སྲུལ་པོ་རྣམས་དང་༑་རྡུལ་ཁྲོད་ཀྱི་ཤ་ཟ་རྣམས་དང་ལྷན་ཅིག་གཏམ་འདྲེ་བར་བྱེད་༑་ཕེབས ༼༦༢ཨ༡༽ པར་སྨྲ་བར་བྱེད་༑༑སོ་སོར་ཀུན་དགའ་བར་བྱེད་༑་རྟ་གཏུ་ཡང་ལྷན་ཅིག་གནས་པར་བྱེད་དོ་༑༑ལྷ་རྣམས་བདག་དང་ལྷན་ཅིག་གཏམ་འདྲེ་བར་བྱེད་༑་ཕེབས་པར་སྨྲ་བར་བྱེད་༑་སོ་སོར་ཀུན་དགའ་བར་བྱེད་༑་རྟག་ཏུ་ཡང་ལྷན་ཅིག་གནས་པར་བྱེད་དོ་༑༑༼༢༽ ཀླུ་རྣམས་དང་༑་གནོད་སྦྱིན་རྣམས་དང་༑་ནམ་མཁའ་ལྡིང་རྣམས་དང་༑་དྲི་ཟ་རྣམས་དང་༑་མི་འམ་ཅི་རྣམས་དང་༑་ལྟོ་འཕྱེ་ཆེན་པོ་རྣམས་དང་༑་ཡི་དགས་རྣམས་དང་༑་ཤ་ཟ་རྣམས་དང་༑་གྲུལ་བུམ་རྣམས་དང་༑་སྲུལ་བོ་རྣམས་དང་༑་ལུས་སྲུལ་པོ་རྣམས ༼༣༽ དང་༑་རྡུལ་ཁྲོད་ཀྱི་ཤ་ཟ་རྣམས་བདག་དང་ལྷན་ཅིག་གཏམ་འདྲེ་བར་བྱེད་༑་ཕེབས་པར་སྨྲ་བར་བྱེད་༑་སོ་སོར་ཀུན་དགའ་བར་བྱེད་༑་རྟག་ཏུ་ཡང་ལྷན་ཅིག་གནས་པར་བྱེད་དོ་༑༑མ་ཐོབ་བཞིན་དུ་བདག་གིས་མི་རྟག་པའི་འདུ་ཤེས་དང་༑་མི་རྟག་པ་ལ་སྡུག་བསྔལ་པའི ༼༤༽ འདུ་ཤེས་དང་༑་སྡུག་བསྔལ་བ་ལ་བདག་མེད་པའི་འདུ་ཤེས་དང་༑་ཟས་ལ་མི་མཐུན་པའི་འདུ་ཤེས་དང་༑་འཇིག་རྟེན་ཐམས་ཅད་ལ་མངོན་པར་མི་དགའ་བའི་འདུ་ཤེས་དང་༑་ཉེས་དམིགས་ཀྱི་འདུ་ཤེས་དང་༑་སྤོང་པའི་འདུ་ཤེས་དང་༑་འདོད་ཆགས་དང་བྲལ་བའི ༼༥༽ འདུ་ཤེས་དང་༑་འགོག་པའི་འདུ་ཤེས་དང་༑་འཆི་བའི་འདུ་ཤེས་དང་༑་མི་སྡུག་པའི་འདུ་ཤེས་དང་༑་རྣམ་པར་སྔོས་པའི་འདུ་ཤེས་དང་༑་རྣམ་པར་རྣགས་པར་འདུ་ཤེས་དང་༑་རྣམ་པར་བམ་པའི་འདུ་ཤེས་དང་༑་རྣམ་པར་འདུས་གཞིགས་པའི་འདུ་ཤེས་དང་༑ ༼༦༽ རྣམ་པར་ཟོས་པའི་འདུ་ཤེས་དང་༑་རྣམ་པར་དམར་བའི་འདུ་ཤེས་དང་༑་རྣམ་པར་འཐོར་བའི་འདུ་ཤེས་དང་༑་རུས་གོང་གི་འདུ་ཤེས་དང་༑་སྟོང་པ་ཉིད་དུ་སོ་སོར་རྟོག་པའི་འདུ་ཤེས་ཐོབ་བོ་༑༑མ་ཐོ་བ་བཞིན་དུ་བདག་གིས་བསམ་གཏན་དང་པོ་དང་༑་གཉིས་པ་དང་༑་གསུམ ༼༧༽ པ་དང་༑་བཞི་པ་དང་༑་བྱམས་པ་དང་༑་སྙིང་རྗེ་དང་༑་དགའ་བ་དང་༑་བཏང་སྙོམས་དང་༑་ནམ་མཁའ་མཐའ་ཡས་སྐྱེ་མཆེད་དང་༑་རྣམ་ཤེས་མཐའ་ཡས་སྐྱེ་མཆེད་དང་༑་ཅི་ཡང་མེད་པའི་སྐྱེ་མཆེད་དང་༑་འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང་༑་རྒྱུན ༼༦༢བ༡༽ དུ་ཞུགས་པའི་འབྲས་བུ་དང་༑་ལན་གཅིག་ཕྱིར་འོང་བའི་འབྲས་བུ་དང་༑་ཕྱིར་མི་འོང་བའི་འབྲས་བུ་དང་༑་དགྲ་བཅོམ་པ་ཉིད་ཀྱི་འབྲས་བུ་དང་༑་རྫུ་འཕྲུལ་གྱི་ཡུལ་དང་༑་ལྷའི་རྣ་བ་དང་༑་སེམས་ཀྱི་རྣམ་གུངས་དང་༑་སྔོན་གྱི་གནས་དང་༑་འཆི་འཕོ་དང་༑་སྐྱེ་བ ༼༢༽ དང་ཟག་པ་ཟད་པ་ཐོབ་བོ་༑༑བདག་ནི་དགྲ་བཅོམ་པ་རྣམ་པར་ཐར་པ་བརྐྱད་ལ་བསམ་གཏན་པ་དང་གཉི་གའི་ཆ་ལས་རྣམ་པར་གྲོལ་བ་ཡིན་ནོ་ཞེས་བྱ་བ་སྟེ་༑་དགེ་སློང་གིས་གནས་དེ་ལྟ་བུ་བྱས་ན་བྱས་མ་ཐག་ཏུ་དགེ་སྤོང་དུ་མི་རུང་པར་འགྱུར་༑་དགེ་སྦྱོང་དུ་མི་རུང་༑་ཤཱཀྱ་འི་སྲས ༼༣༽ ཀྱིར་མི་རུང་༑་དགེ་སློང་གི་དངོས་པོ་ལས་ཉམས་པར་འགྱུར་ཏེ་༑་དེའི་དགེ་སྦྱོང་གི་ཚུལ་ཞིག་པར་འགྱུར་ཞིང་༑་ཉམས་པ་བཅོམ་པ་ལྟུང་བ་ཕམ་པར་འགྱུར་བ་སྟེ་༑་དེའི་དགེ་སྦྱོང་གི་ཚུལ་ཕྱིར་བསླད་དུ་མེད་པར་འགྱུར་རོ་༑༑འདི་ལྟ་སྟེ་དཔེར་ན་ཤིང་ཏ་ལའི་མགོ་བཅད་ན་སྡོན ༼༤༽ པོར་འགྱུར་དུ་མ་རུང་ལ་འཕེལ་ཞིང་རྒྱས་པ་དང་ཡངས་པར་འགྱུར་དུ་མི་རུང་བ་བཞིན་ནོ་༑༑དེང་ཕྱིན་ཆད་ཁྱོད་སྤྱད་པ་མ་ཡིན་པ་དང་༑་བྱ་བ་མ་ཡིན་པ་དང་༑་སྤྱད་པ་མ་ཡིན་པ་སྤང་བ་དེ་ལ་དྲན་པ་དང་བག་ཡོད་པས་སེམས་ཤིན་ཏུ་བསྲུང་བར་བརྩོན་པར་གྱིས་ཤིག་༑་ཇི་ལྟར ༼༥༽ གནས་འདི་ལྟ་བུ་ལ་མི་སྤྱོད་དམ་༑་དེས་མི་སྤྱོད་ཅེས་བརྗོད་པར་བྱའོ་༑༑དེ་ནི་ལྟུང་བར་འགྱུར་བའི་ཆོས་རྣམས་བརྗོད་པའོ་༑༑་༑༑
དེའི་འོག་ཏུ་དགེ་སྦྱོང་དུ་བྱེད་པའི་ཆོས་རྣམས་བརྗོད་པར་བྱ་སྟེ་༑་ཚེ་དང་ལྡན་པ་ཁྱོད་ཉོན་ཅིག་༑་བཞི་པོ་འདི་དག་ནི་བཙོམ་ལྡན་འདས ༼༦༽ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་དེ་ལྟར་རབ་ཏུ་བྱུང་བ་དང་བསྟེན་པར་རྫོགས་པའི་དགེ་སློང་གི་དགེ་སྦྱོང་དུ་བྱེད་པའི་ཆོས་སུ་གསུངས་ཏེ་༑་བཞི་གང་ཞེ་ན་༑་ཚེ་དང་ལྡན་པ་ཁྱོད་ཀྱིས་དེང་ཕྱིན་ཆད་གཤེ་ཡང་སླར ༼༧༽ མི་གཤེ་བར་བྱ་བ་དང་༑་ཁྲོས་ཀྱང་སླར་མི་ཁྲོ་བར་བྱ་བ་དང་༑་བརྡེགས་ཀྱང་སླར་མི་བརྡེག་པར་བྱ་བ་དང་༑་མཚང་བྲུས་ཀྱང་སླར་མཚང་མི་བྲུ་བར་བྱའོ་༑༑ཇི་ལྟར་གནས་འདི་ལྟ་བུ་ལ་སྤྱོད་དམ་༑་དེས་སྤྱོད་ཅེས་བརྗོད་པར་བྱའོ་༑༑དེ་ནི་དགེ་སྦྱོང་དུ་བྱེད་པའི་ཆོས་རྣམས་བརྗོད ༼༦༣ཨ༡༽ པའོ་༑༑་༑༑
དེའི་འོག་ཏུ་མཆོག་ཏུ་འདོད་པར་བྱ་བ་ཡང་དག་པ་ཉིད་ཀྱིས་རྫོགས་པ་ཉིད་བརྗོད་པར་བྱ་སྟེ་༑་ཚེ་དང་ལྡན་པ་ཁྱོད་ཉོན་ཅིག་༑་ཁྱོད་སྔོན་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བདང་བསྙེན་པར་རྫོགས་པ་དགེ་སློང་གི་དངོས་པོ་ཐོབ་ཀྱང ༼༢༽ ཅིམ་རུང་སྙམ་དུ་སྨོན་པ་གང་ཡིན་པ་དེང་ཁྱོད་མཁན་པོར་འོས་པ་དང་༑་སློབ་དཔོན་དུ་འོས་པ་གཉིས་དང་༑་དགེ་འདུན་མཐུན་པ་དང་༑་གསོལ་བ་དང་བཞིའི་ལས་མིག་ཡོ་པ་གཞག་པར་མི་འོས་པས་རབ་ཏུ་བྱུང་ཞིང་བསྙེན་པར་རྫོགས་སོ་༑༑
དེ་ནི་མཆོག་ཏུ་འདོད་པར་བྱ་བ་ཡང་དག ༼༣༽ པ་ཉིད་ཀྱིས་རྫོགས་པ་ཉིད་བརྗོད་པའོ་༑༑་༑༑དེའི་འོ་ཏུ་ཚུལ་ཁྲིམས་ཀྱིས་མཉམ་པར་གྱུར་པ་ཉིད་སྒྲུབ་པ་ལ་ངེས་པར་སྦྱར་བར་བྱ་སྟེ་༑་ཚེ་དང་ལྡན་པ་ཁྱོད་ཉོན་ཅིག་༑་བསྙེན་པར་རྫོགས་ནས་ལོ་བརྒྱ་ལོན་པའི་དགེ་སློང་གིས་བསླབ་པ་གང་ལ་བསླབ་པར་བྱ་བ་ངེ་ལ་དེ་རིང་བསྙེན ༼༤༽ པར་རྫོགས་པས་ཀྱང་བསླབ་བོ་༑༑དེ་རིང་བསྙེན་པར་རྫོགས་པའི་དགེ་སློང་གིས་བསླབ་པ་གང་ལ་བསླབ་པར་བྱ་བ་དེ་ལ་བསྙེན་པར་རྫོགས་ནས་ལོ་བརྒྱ་ལོན་པས་ཀྱང་བསླབ་པོ་༑༑དེ་ལྟར་ན་ཚུལ་ཁྲིམས་ཉིད་ཀྱིས་མཉམ་པ་དང་༑་བསླབ་པ་ཉིད་ཀྱིས་མཉམ་པ་དང་༑་སོ་སོར་ཐར ༼༥༽ པའི་མདོ་འདོན་པ་ཉིད་ཀྱིས་མཉམ་པ་དེ་ཁྱོད་ཀྱིས་དེང་ཕྱིན་ཆད་བསྒྲུབ་པར་བྱའི་མི་བསྒྲུབ་པར་མི་བྱའོ་༑༑དེ་ནི་ཚུལ་ཁྲིམས་ཀྱིས་མཉམ་པར་གྱུར་པ་ཉིད་སྒྲུབ་པ་ལ་ངེས་པར་སྦྱར་བའོ་༑༑་༑༑
དེའི་འོག་ཏུ་ཚུལ་དང་འབྲེལ་པའི་གཟུགས་བརྙན་ལ་ངེས་པར་སྤྱར་བར་བྱ་སྟེ་༑་དེང་ཕྱིན ༼༦༽ ཆད་ཁྱོད་ཀྱིས་མཁན་པོ་ལ་ཕའི་འདུ་ཤེས་ཉེ་བར་གཞག་པར་བྱའོ་༑༑མཁན་པོས་ཀྱང་ཁྱོད་ལ་བུའི་འདུ་ཤེས་ཉེ་བར་གཞག་པར་བྱའོ་༑༑ཁྱོད་ཀྱིས་དེང་ཕྱིན་ཆད་མཁན་པོ་ལ་ཇི་སྲིད་འཚོའི་བར་དུ་བསྙེན་བཀུར་བྱའོ་༑༑མཁན་པོས་ཀྱང་ཁྱོད་ཤི་འམ་སོས་ཀྱི་བར་དུ་ནད་ག་ཡོག ༼༧༽ བྱའོ་༑༑དེ་ནི་ཚུལ་དང་འབྲེལ་པའི་གཟུགས་བརྙན་ལ་ངེས་པར་སྦྱར་བའོ་༑༑་༑༑
དེའི་འོག་ཏུ་དུལ་བར་གནས་པ་ཉིད་ལ་ངེས་པར་སྦྱར་བར་བྱ་སྟེ་༑་དེང་ཕྱིན་ཆད་ཁྱོད་ཀྱིས་ཚངས་པ་མཚུངས་པར་སྤྱོད་པ་རྣམས་དང་༑་གནས་བརྟན་རྣམས་དང་༑་བར་མ་རྣམས་དང་༑་གསར་བུ ༼༦༣བ༡༽ རྣམས་ལ་གུས་པ་དང་བཅས་པ་དང་༑་ཞེ་ས་དང་བཅས་པ་དང་༑་འཇིགས་པ་དང་བཅས་པའི་དབང་དུ་འགྱུར་བར་གནས་པར་བྱའོ་༑༑དེ་ནི་དུལ་བར་གནས་པ་ཉིད་ལ་ངེས་པར་སྦྱར་བའོ་༑༑་༑༑
དེའི་འོག་ཏུ་དགོས་པ་རྗེས་སུ་བསྒྲུབ་པ་ལ་ངེས་པར་སྦྱར་བར་བྱ་སྟེ་༑་དེང་ཕྱིན་ཆད་ཁྱོད་ཀྱིས་ལུང་མནོད ༼༢༽ པར་བྱ་༑་བཀླག་པར་བྱ་༑་ཁ་ཏོན་དུ་བྱའོ་༑༑ཕུང་པོ་ལ་མཁས་པ་དང་༑་ཁམས་ལ་མཁས་པ་དང་༑་སྐྱེ་མཆེད་ལ་མཁས་པ་དང་༑་རྟེན་ཅིང་འབྲེལ་པར་འབྱུང་བ་ལ་མཁས་པ་དང་༑་གནས་དང་གནས་མ་ཡིན་པ་ལ་མཁས་པར་བྱའོ་༑༑མ་ཐོབ་པ་ཐོབ་པར་བྱ་བ་དང་༑་མ་རྟོགས་པ་རྟོགས་པར ༼༣༽ བྱ་བ་དང་༑་མངོན་དུ་མ་བྱས་པ་མངོན་དུ་བྱ་བའི་ཕྱིར་ཁྱོད་ཀྱིས་བརྩོན་པ་མི་འདོར་བར་བྱའོ་༑༑དེ་ནི་དགོས་པ་རྗེས་སུ་བསྒྲུབ་པ་ལ་ཉེ་བར་སྦྱར་བར་བྱ་བའོ་༑༑་༑༑
དེའི་འོག་ཏུ་མ་བརྗོད་པ་ཡང་དག་པར་བླངས་པ་ཡོངས་སུ་ཤེས་པའི་སྒྲུབ་པར་འགྱུར་བ་ཉིད་ཀྱང་བརྗོད་པར་བྱ་སྟེ་༑་འདི་དག་ནི་ཁོ་བོས་ཁྱོད་ལ ༼༤༽ བསླབ་པའི་གཞི་ཆེ་ལོང་ཆེ་ལོང་ཙམ་ཞིག་བརྗོད་པར་བྲད་དེ་༑་གཞན་དག་ནི་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་པའི་ཚེ་ཐོས་པར་འགྱུར་རོ་༑༑གཞན་དག་ཀྱང་སློབ་དཔོན་དང་༑་མཁན་པོ་དང་༑་མཁན་པོ་གཅིག་པ་དང་༑་སློབ་དཔོན་གཅིག་པ་དང་༑་གཏམ་འདྲེས་པ་དང་༑་ཕེབས་པར་སྨྲ ༼༥༽ བ་དང་༑་སྨོས་འདྲིན་དང་༑་འགྲོགས་བཤེས་རྣམས་ཀྱང་རྒྱ་ཆེར་སྟོན་པར་འགྱུར་རོ་༑༑དེ་ནི་མ་བརྗོད་པ་ཡང་དག་པར་བླངས་པ་ཡོངས་སུ་ཤེས་པའི་སྒྲུབ་པར་འགྱུར་བ་ཉིད་བརྗོད་པའོ་༑༑་༑༑
དེའི་འོག་ཏུ་གསུ་པ་ལ་ཡང་ངེས་པར་སྦྱར་བར་བྱ་སྟེ་༑་ཤེས་རབ་མཆོག་གི་བསྟན་པ་ལ་༑༑ཁྱོད་ནི་བསྙེན་པར ༼༦༽ རྫོགས་པར་གྱུར་༑༑དལ་དང་འབྱོར་པ་རྙེད་དཀའ་བས་༑༑འདི་དག་ཇི་ལྟ་བཞིན་དུ་སྒྲུབས་༑་མཛེས་པ་རབ་ཏུ་དབྱུང་བ་དང་༑་ཡོངས་སུ་དག་པ་བསྙེན་རྫོགས་པར་༑༑རྫོགས་སངས་རྒྱས་ཀྱིས་རབ་མཁྱེན་ཏེ་༑༑བདེན་པའི་མཚན་གྱིས་བཀའ་སྩལ་ཏོ་༑༑དེ་ནི་གུས་པ་ལ་ངེས་པར་སྦྱར་བའོ་༑༑་༑༑
དེའི་འོག་ཏུ་བསྒྲུབ་པར ༼༧༽ བྱ་བ་ཐབས་བརྗོད་པ་དང་བཅས་པ་ལ་ངེས་པར་སྦྱར་བར་བྱ་སྟེ་༑་ཚེ་དང་ལྡན་པ་ཁྱོད་བསྙེན་པར་རྫོགས་ཐིན་གྱིས་བག་ཡོད་པར་སྒྲུབས་ཤིག་༑་དེ་ནི་བསྒྲུབ་པར་བྱ་བ་ཐབས་བརྗོད་པ་དང་བཅས་པ་ལ་ངེས་པར་སྦྱར་བའོ་༑༑
དགེ་སློང་བསྙེན་པར་རྫོགས་པར་བྱ་བའི་ཆོག་རྫོགས་སོ་༑༑་༑༑
འདུལ་བ ༼༦༤ཨ༡༽ གཞི་༑་བམ་པོ་དྲུག་པ་༑
བར་སྡོམ་པ་༑ མ་ཞུས་ལྷུང་བཟེད་ཆོས་གོས་དང་༑༑ ནད་ག་ཡོག་འགྱོད་དང་ལྟ་བ་དང་༑༑ ནན་ཐུར་བཟོད་དང་སྤོ་བ་དང་༑༑ མགུ་དང་དབྱུང་བ་རྣམ་པ་བཅུ་༑༑
དེ་དག་དེ་ལྟར་རབ་ཏུ་བྱུང་ཞིང་བསྙེན་པར་རྫོགས་པ་ན་མཁན་པོ་དང ༼༢༽ སློབ་དཔོན་ལ་ཞུ་བར་མི་བྱེད་༑་ཡོངས་སུ་ཞུ་བར་མི་བྱེད་གུས་པར་མི་བྱེད་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་ངས་ལྷན་ཅིག་གནས་པ་དང་ཉེ་གནས་རྣམས་ཀྱི་ཀུན་དུ་སྤྱོད་པའི་ཆོས་དག ༼༣༽ བཅའ་བར་བྱ་སྟེ་༑་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་མཁན་པོ་དང་སློབ་དཔོན་དགལ་མ་ཞུས་པར་གཙུག་ལག་ཁང་ཆག་གདབ་པར་མི་བྱ་༑་ཕྱག་དང་མི་བྱ་༑་པ་ལད་གི་ལྕི་བས་ར་པས་ཕྱུག་པར་མི་བྱ་༑་ལྷུང་བཟེད་ཀྱི་ལས་དང་ཆོས་གོས་ཀྱི་ལས་མི་བྱ་༑ ༼༤༽ དགེ་སློང་དེ་འདྲ་བ་མཁོས་སུ་དབབ་པར་མི་བྱ་༑་དགེ་སློང་དེ་འདྲ་བ་ལ་འདག་རྫས་དང་༑་སོ་ཤིང་དག་བསྟབ་པར་མི་བྱ་༑་ཁ་ཏོན་དང་ད་མིགས་ཀྱིས་དྲི་བ་མི་བྱའོ་༑༑དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་མཁན་པོ་དང་སློབ་དཔོན་དག་ལ་མ་ཞུས་པར་ལས་ཐམས་ཅད ༼༥༽ མི་བྱ་སྟེ་༑་བཤང་བ་དང་༑་གཅི་བ་དང་༑་སོ་ཤིང་དོར་བ་དང་༑་ཆུ་བཏུང་བ་དང་༑་ཉེ་འཁོར་དང་བཅས་པའི་གཙུག་ལག་ཁང་དུ་མཆོད་རྟེན་ལ་ཕྱག་བྱ་བ་དང་༑་གཙུག་ལག་ཁང་ནས་འདོམ་བཞི་བཅུ་རྩ་དགུའི་མཐའ་ཚུན་ཆད་དུ་འགྲོ་བ་ནི་མ་གཏོགས་སོ་༑༑འདི་ལྟ་སྟེ ༼༦༽ མཁན་པོ་དང་སློབ་དཔོན་དག་གི་ལྷུང་བཟེད་ཀྱི་ལས་ཉེ་བར་གནས་པར་གྱུར་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་བདག་ཅག་གིས་མཁན་པོ་དང་སློབ་དཔོན་དག་གི་ལྷུང་བཟེད་ཀྱི་ལས་བྱའོ་ཞའམ་༑་བྱེད་དུ་གཞུག་གོ་ཞེས་བརྩོན་པ་ཤས་ཆེན ༼༧༽ པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟ་ན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་གི་ཆོས་གོས་ཀྱི་ལས་ཉེ་བར་གནས་པར་གྱུར་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས ༼༦༤བ༡༽ ཀྱིས་༑་ཨེ་མའོ་བདག་ཅག་གིས་མཁན་པོ་དང་སློབ་དཔོན་དག་གི་ཆོས་གོས་ཀྱི་ལས་བྱའོ་ཞེའམ་༑་བྱེད་དུ་གཞུག་གོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟ་ན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑༼༢༽ འདི་ལྟ་སྟེ་མཁན་པོ་དང་སློབ་དཔོན་དག་ན་བར་གྱུར་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་བདག་ཅག་གིས་མཁན་པོ་དང་སློབ་དཔོན་དག་གི་ནད་ག་ཡོག་བྱའོ་ཞེའམ་༑་བྱེད་དུ་གཞུག་གོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ ༼༣༽ བརྩོན་པར་བྱེད་ན་དེ་ལྟན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅད་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དགལ་འགྱོད་པ་སྐྱེས་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་བདག་ཅག་གིས་མཁན་པོ་དང་སློབ་དཔོན ༼༤༽ དག་གི་འགྱོད་པ་བསལ་བར་བྱའོ་ཞེའམ་༑་བྱེད་དུ་གཞུག་གོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་ལ་སྡིག་པ ༼༥༽ ཅན་གྱི་ལྟ་བའི་རྣམ་པ་སྐྱེས་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་བདག་ཅག་གིས་མཁན་པོ་དང་སློབ་དཔོན་དག་གི་སྡིག་པ་ཅན་གྱི་ལྟ་བའི་རྣམ་པ་སྤང་བར་བྱའོ་ཞེའམ་༑་བྱེད་དུ་གཞུག་གོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑༼༦༽ གལ་ཏེ་བརྩོན་པར་བྱེད་ན་དེ་ལྟ་ན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དགལ་དགེ་འདུན་གྱིས་ནན་ཐུར་གྱི་ལས་འདི་ལྟ་སྟེ་༑་བསྡིགས་པའི་ལས་དང་༑་སྨྲད་པའི་ལས་དང་༑་བསྐྲད་པའི་ལས་དང་༑ ༼༧༽ ཕྱིར་དགྱིད་པའི་ལས་དང་༑་མ་མཐོང་བས་གནས་ནས་དབྱང་བའི་ལས་དང་༑་ཕྱིར་མི་འཆོས་པས་གནས་ནས་དབང་བའི་ལས་དང་༑་སྡིག་པ་ཅན་གྱི་ལྟ་བའི་རྣམ་པ་མི་གདོང་པས་གནས་ནས་དབྱུང་བ་མི་ལས་དེ་ལྟ་བུ་དག་བྱེད་འདོད་པར་གྱུར་ན་༑་དེ་ལ་དགེ་སློང་ལྷན་ཅིག་གནས ༼༦༥ཨ༡༽ པ་དང་ཉེ་གནས་རྣམས་ཀྱིས་༑་ཨེ་མའོ་དགེ་འདུན་གྱིས་མཁན་པོ་དང་སློབ་དཔོན་དག་ལ་ནན་ཐུར་གྱི་ལས་འདི་ལྟ་བུ་དག་མི་བྱའོ་བརྩོན་པ་ཤས་ཆེན་པོ་བསྒྲུ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟ་ན་ལགས་༑་གལ་ཏེ་བརྩོན་པར་མི་བྱེད་ན་འགལ ༼༢༽ ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་ལ་དགེ་འདུན་གྱིས་ནན་ཐུར་གྱི་ལས་འདི་ལྟ་སྟེ་༑་བསྡིགས་པའི་ལས་དང་༑་སྨད་པའི་ལས་དང་༑་བསྐྲད་པའི་ལས་དང་༑་ཕྱིར་དགྱེད་པའི་ལས་དང་༑་མ་མཐོང་བས་གནས་ནས་དབྱུང་བའི་ལས་དང་༑ ༼༣༽ ཕྱིར་མི་འཆོས་པས་གནས་ནས་དབྱུང་བའི་ལས་དང་༑་སྡིག་པ་ཅན་གྱི་ལྟ་བའི་རྣམ་པ་མི་གཏོང་བས་གནས་ནས་དབྱུང་བའི་ལས་དེ་ལྟ་བུ་དག་བྱས་པར་གྱུར་ན་༑༑དེ་ལད་གེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་དགེ་འདུན་གྱིས་མཁན་པོ་དང་སློབ་དཔོན ༼༤༽ དག་ལ་ནན་ཐུར་གྱི་ལས་འདི་ལྟ་བུ་བྱས་པ་སྐྲ་འགྲེང་བ་ལྟ་བུར་གྱུར་༑་སྐྲ་ཞིག་པ་ལྟ་བུར་གྱུར་ཅིང་དགེ་འདུན་ལ་སྤུས་ལ་ལྟུང་བ་ལྟ་བུར་བྱེད་༑༑འབྱུང་བར་སྐྱོད་༑་མཚུངས་པར་ཉེ་བར་སྟོན་ལ་མཚམས་ཀྱི་ནང་དུ་འོངས་ཏེ་༑་བཐོང་པ་གསོལ་ཞིང་རྒྱུ་གང་གིས་ནན་ཐུར་གྱི་ལས ༼༥༽ བྱས་པ་དེ་ཡང་སྤོང་བདག་ལ་བཟོད་པ་བྱའོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་ལ་དགེ་འདུན་ལྷན་མའི་ལྟུང་འབྱུང་བར ༼༦༽ གྱུར་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་དགེ་འདུན་གྱིས་མཁན་པོ་དང་སློབ་དཔོན་དག་ལ་སྤོ་བ་དང་གཞི་ནས་སྦྱོ་བ་སྦྱིན་པར་བྱའོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟ་ན་ལེགས་༑་གལ་ཏེ་བརྩོན་པར ༼༧༽ མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་གིས་སྤོ་བ་དང་གཞི་ནས་སྤོ་བ་སྤྱད་ཟིན་པར་གྱུར་ན་༑་དེ་ལ་དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་དགེ་འདུན་གྱིས་མཁན་པོ་དང་སློབ་དཔོན་སྤོ་བ་དང་གཞི་ནས་སྤོ་བ ༼༦༥བ༡༽ སྤྱད་ཟིན་པ་དག་ལ་མགུ་བར་བྱ་བ་དང་གཞི་ནས་མགུ་བར་བྱ་བ་སྦྱིན་པར་བྱའོ་ཞེས་བརྩོན་པ་ཤས་ཆེན་པོ་བསྒྲུབ་པར་བྱའོ་༑༑གལ་ཏེ་བཅེན་པར་བྱེད་ན་དེ་ལྟ་ན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑འདི་ལྟ་སྟེ་མཁན་པོ་དང་སློབ་དཔོན་དག་གིས ༼༢༽ མགུ་བར་བྱ་བ་དང་གཞི་ནས་མགུ་བར་བྱ་བ་སྦྱད་ཟིན་པར་གྱུར་ན་༑་དེ་ལ་དེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་༑་ཨེ་མའོ་དགེ་འདུན་གྱིས་མཁན་པོ་དང་སློབ་དཔོན་མགུ་བར་བྱ་བ་དང་གཞི་ནས་མགུ་བར་བྱ་བ་སྤྱད་ཟིན་པ་དག་དབྱུང་བ་སྦྱིན་པར་བྱའོ་ཞེས་བརྩོན་པ་ཤས ༼༣༽ ཆེན་པོ་བསྒྲུབ་པར་བྱའོ་༑༑གལ་ཏེ་བརྩོན་པར་བྱེད་ན་དེ་ལྟན་ལེགས་༑་གལ་ཏེ་བརྩོན་པར་མི་བྱེད་ན་འགལ་ཚབས་ཅན་དུ་འགྱུར་རོ་༑༑དགེ་སློང་ལྷན་ཅིག་གནས་པ་དང་ཉེ་གནས་རྣམས་ཀྱིས་མཁན་པོ་དང་སློབ་དཔོན་དག་ལ་ཇི་ལྟར་བསྒྲུབ་པར་བྱ་བ་དེ་བཞིན་དུ་མཁན་པོ་དང་སློབ ༼༤༽ དཔོན་དག་གིས་ཀྱང་ལྷན་ཅིག་གནས་པ་དང་ཉེ་གནས་རྣམས་ལ་བསྒྲུབ་པར་བྱ་སྟེ་ཞུ་བ་ནི་མ་གཏོགས་སོ་༑༑་༑༑སངས་རྒྱས་བཅོམ་ལྡན་འདས་མཉན་ཡོད་དུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་དབར་དབྱར་གནས་པར་ཞལ་གྱིས་བཞིས་སོ་༑༑དེའི་ཚེན་ཚེ་དང་༑ ༼༥༽ ལྡན་པ་ཉེ་སྡེ་ལྗོངས་སུ་དབྱར་གནས་པར་ཁས་བླངས་ཤིང་དེས་ལོ་གཅིག་ལོན་པ་ན་ལྷན་ཅིག་གནས་པ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་སོ་༑༑
དེ་ནས་ཚེ་དང་ལྡན་པ་ཉེ་སྡེ་དབྱར་ཟླ་བ་གསུམ་འདས་ནས་ཆོས་གོས་བྱས་པ་དང་ལྡན་༑་ཆོས་གོས་ཟིན་པ་དང་ལྡན་ཞིང་ལོ་གཉིས ༼༦༽ ལོན་པ་ལྷན་ཅིག་གནས་པ་ལོ་གཅིག་ལོན་པ་དང་ལྷན་ཅིག་ལྷུང་བཟེད་དང་ཆོས་གོས་ཐོགས་ཏེ་༑་མཉན་ཡོད་ག་ལ་བ་དེང་རྒྱུ་ཞིང་སོང་ནས་མཐར་གྱིས་རྒྱུ་ཞིང་འགྲོ་བ་ན་མཉན་ཡོད་དུ་ཕྱོན་ཏོ་༑༑
དེ་ནས་ཚེ་དང་ལྡན་པ་ཉེ་སྡེས་ལྷུང་བཟེད་དང་ཆོས་གོས་མཁོས་སུ་ཕབ་སྟེ་རྐང་པ་གཉིས ༼༧༽ བཀྲུས་ནས་བཅོམ་ལྡན་འདས་ག་ལ་བདེར་སོང་སྟེ་ཕྱིན་ནས་༑་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་༑༑སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་ནི་དགེ་སློང་གློ་བུར་དུ་འོངས་པ་རྣམས་ལ་༑་དགེ་སློང་ཁྱོད་ད་གཟོད ༼༦༦ཨ༡༽ ག་ལས་འོངས་དབྱར་གང་དུ་གནས་པར་ཁས་བླངས་ཞེས་སོ་སོར་ཀུན་དགའ་བར་བྱ་བ་འདིས་སོ་སོར་ཀུན་དགའ་བར་མཛད་པ་ཡིན་པས་བཅོམ་ལྡན་འདས་ཀྱིས་ཚེ་དང་ལྡན་པ་ཉེ་སྡེ་ལ་བཀའ་སྩལ་གཉེ་སྡེ་ཁྱོད་ད་གཟོད་ག་ལས་འོངས་༑་དབྱར་གང་དུ་གནས་པར་ཁས་བླངས་བཙུན་པ་བདག་ད་གཟོད ༼༢༽ ལྗོངས་ནས་མཆིས་ཏེ་༑་དབྱར་ལྗོངས་སུ་གནས་པར་མཆིད་ཀྱིས་འཚལ་ཏོ་༑་ཉེ་སྡེ་ཁྱོད་ཀྱི་རིགས་ཀྱི་བུ་འདི་སུ་ཞིག་ཡིན་༑་བཙུན་པ་བདག་གི་ལྷན་ཅིག་གནས་པ་ལགས་སོ་༑༑ཉེ་སྡེ་ཁྱོད་ལོ་དུ་ལོན་༑་ཁྱོད་ཀྱི་ལྷན་ཅིག་གནས་པ་ལོ་དུ་ལོན་༑་བཙུན་པ་བདག་ནི་དགུང་ལོ་གཉིས ༼༣༽ ལགས་༑་བདག་གི་ལྷན་ཅིག་གནས་པས་ནི་དགུང་ལོ་གཅིག་ལགས་སོ་༑༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་རིགས་ཀྱི་བུ་ཉེ་སྡེས་དང་པོ་ཁོ་ནར་ཚོགས་བསྡུ་བར་བསམས་སོ་༑༑དེ་ལྟབས་ན་ལོ་གཅིག་ལོན་པས་རབ་ཏུ་དབྱུང ༼༤༽ བར་མི་བྱ་༑་བསྙེན་པར་རྫོགས་པར་མི་བྱ་༑་གནས་སྦྱིན་པར་མི་བྱ་༑་དགེ་ཚུལ་ཉེ་བར་གཞག་པར་མི་བྱ་ཞིང་བདག་ཉིད་ཀྱང་མི་གནས་པར་འདུག་པར་མི་བྱའོ་༑༑ལོ་གཉིས་ལོན་པས་ཀྱང་མི་བྱ་༑་ལོ་གསུམ་ལོན་པས་ཀྱང་མི་བྱ་༑་ལོ་བཞི་ལོན་པས་ཀྱང་མི་བྱ་༑་ལོ་ལྡ་ལོན ༼༥༽ པས་ཀྱང་མི་བྱ་༑་ལོ་དྲུག་ལོན་པས་ཀྱང་མི་བྱ་༑་ལོ་བདུན་ལོན་པས་ཀྱང་མི་བྱ་༑་ལོ་བརྒྱད་ལོན་པས་ཀྱང་མི་བྱ་སྟེ་༑་ལོ་དགུ་ལོན་པས་ཀྱང་རབ་ཏུ་དབྱུང་བར་མི་བྱ་༑་བསྙེན་པར་རྫོས་པར་མི་བྱ་༑་གནས་སྦྱིན་པར་མི་བྱ་༑་དགེ་ཚུལ་ཉེ་བར་གཞག་པར་མི་བྱ་ཞིང་བདག ༼༦༽ ཉིད་ཀྱང་མི་གནས་པར་འདུག་པར་མི་བྱའོ་༑༑ལོ་བཅུ་ལོན་པས་ནི་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑དེ་དག་བྱེ་བྲག་མེད་པར་བྱིས་པ་དང་༑་རྨོངས ༼༧༽ པ་དང་༑་མི་གསལ་བ་དང་༑་མི་མཁས་པ་དག་གིས་ཀྱང་རབ་ཏུ་འབྱིན་པར་བྱེད་དོ་༑་ཀྱེ་མ་དེ་དག་བདག་ཉིད་མ་དུལ་བར་གཞན་དུ་ལ་བར་བྱེད་པ་དེ་ནི་གནས་མེད་ལ་༑་བདག་ཉིད་མ་ཞི་བར་གཞན་ཞི་བར་བྱེད་པ་དང་༑་བདག་ཉིད་མགྲོལ་བར་གཞན་གྲོལ་བར་བྱེད་པ་དང་༑་བདག་ཉིད ༼༦༦བ༡༽ ཡོངས་སུ་མྱ་ངན་ལས་མ་འདས་པར་གཞན་ཡོངས་སུ་མྱ་ངན་ལས་འདའ་བར་བྱེད་པ་དང་༑་བདག་ཉིད་འདམ་ལས་མ་རྒལ་བར་གཞན་འདམ་ལས་སྒྲོལ་བར་བྱེད་པ་དེ་ནི་གནས་མེད་དོ་༑༑་༑༑རྒན་ཞུགས་བྱིས་པ་༑་རྨོངས་པ་༑་མི་གསལ་བ་༑་མི་མཁས་པ ༼༢༽ ཞིག་གིས་གཞན་མུ་སྟེགས་ཅན་ཞིག་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ནས་༑་དེས་དུས་དང་དུས་སུ་གདམས་ངག་དང་རྗེས་སུ་བསྟན་པ་མཐོབ་ནས་བསླབ་པ་ཕུལ་ཏེ་ཉམས་པར་གྱུར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན ༼༣༽ འདས་ཀྱིས་བཀའ་སྩལ་པ་༑་དེ་ལྟ་བས་ན་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྡ་གང་ཞེ་ན་༑ ༼༤༽ བསྙེན་པར་རྫོགས་ནས་ལོ་བཅུ་ལོན་པའམ་ལྷག་པ་དང་༑་ལྷན་ཅིག་གནས་པ་དང་ཉེ་གནས་རྣམས་ཀྱི་ནད་ག་ཡོག་བྱེད་དམ་བྱེད་དུ་འཇུག་ནུས་པ་དང་༑་ལྷན་ཅིག་གནས་པ་དང་ཉེ་གནས་རྣམས་ལ་འགྱོད་པ་སྐྱེས་པ་སེལ་ཏ་མ་སེལ་དུ་འཇུག་ནུས་པ་དང་༑་ལྷན་ཅིག་གནས་པ་དང ༼༥༽ ཉེ་གནས་རྣམས་ལ་སྡིག་པ་ཅན་གྱི་ལྟ་བའི་རྣམ་པ་བྱུང་བ་སྤོང་དུ་འཇུག་ནུས་པ་དང་༑་ཕྱོགས་གང་དུ་ལྷན་ཅིག་གནས་པ་དང་ཉེ་གནས་རྣམས་མངོན་པར་མི་དགའ་ན་དེལ་དོར་བའམ་འདོང་དུ་འཇུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར ༼༦༽ བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ ༼༧༽ ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་མདོ་སྡེ་འཛིན་པ་དང་༑་འདུལ་བ་འཛིན་པ་དང་༑་མ་མོ་འཛིན་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས ༼༦༧ཨ༡༽ རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས ༼༢༽ པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་མདོ་སྡེ་ལ་མཁས་པ་དང་༑་འདུལ་བ་ལ་མཁས་པ་དང་༑་མ་མོ་ལ་མཁས་བསྟེ་༑ ༼༣༽ ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར ༼༤༽ བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་མདོ་སྡེ་རིག་པ་དང་༑་འདུལ་པ་རིག་པ་དང་༑་མ ༼༥༽ མོ་རིག་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས ༼༦༽ རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་མདོ་སྡེ་ལ་གསལ་བ་དང་༑་འདུལ་བ ༼༧༽ ལ་གསལ་བ་དང་༑་མ་མོ་ལ་གསལ་བ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ ༼༦༧བ༡༽ ལེན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་ལྷན་ཅིག ༼༢༽ གནས་པ་དང་ཉེ་གནས་རྣམས་མདོ་སྡེ་འཛིན་དུ་འཇུག་ནུས་པ་དང་༑་འདུལ་བ་འཛིན་དུ་འཇུག་ནུས་པ་དང་༑་མ་མོ་འཛིན་དུ་འཇུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ ༼༣༽ ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར ༼༤༽ འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་ལྷག་པའི་ཚུལ་ཁྲིམས་ཀྱི་བསླབ་པ་ལ་སློབ་པ་དང་༑་ལྷག་པའི་སེམས་ཀྱི་བསླབ་པ་ལ་སློབ་པ་དང་༑་ལྷག་པའི་ཤེས་རབ་ཀྱི་བསླབ་པ་ལ་སློབ་པ་སྟེ་༑་ལོ་བཅུ་ལོན་པ་ཆོས ༼༥༽ ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར ༼༦༽ རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་ལྷན་ཅིག་གནས་པ་དང་ཉེ་གནས་རྣམས་ལྷག་པའི་ཚུལ་ཁྲིམས་ཀྱི་བསླས ༼༧༽ པ་ལ་སློབ་ཏུ་འཇུག་ནུས་པ་དང་༑་ལྷག་པའི་སེམས་གྱི་བསླབ་པ་ལ་སློབ་ཏུ་འཇུག་ནུས་པ་དང་༑་ལྷག་པའི་ཤེས་རབ་ཀྱི་བསླབ་པ་ལ་སློབ་ཏུ་འཇུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས ༼༦༨ཨ༡༽ སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བརྩུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག ༼༢༽ པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་ལྷག་པའི་སྤྱོད་པ་ལ་སློབ་པ་དང་༑་ལྷག་པའི་འདུལ་བ་ལ་སློབ་པ་དང་༑་ལྷག་པའི་སོ་སོར་ཐར་བ་ལ་སློབ་པ་སྟེ་༑་ལོ་བཅུ་ལོན་པ་ཆོས་ལྔ ༼༣༽ པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར ༼༤༽ རྫོགས་པར་བྱ་༑་གནས་སྤྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་ལྷན་ཅིག་གནས་པ་དང་ཉེ་གནས་རྣམས་ལྷག་པའི་སྤྱོད་པ་ལ་སློབ་ཏུ་འཇུན ༼༥༽ ནུས་པ་དང་༑་ལྷག་པའི་འདུལ་བ་ལ་སློབ་ཏུ་འཇུག་ནུས་པ་དང་༑་ལྷག་པའི་སོ་སོར་ཐར་པ་ལ་སློབ་ཏུ་འཇུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར ༼༦༽ བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང ༼༧༽ ཞེ་ན་༑་དད་པ་ཕུན་སུ་མཚོགས་པ་དང་༑་ཚུལ་ཁྲིམས་ཕུན་སུམ་ཚོགས་པ་དང་༑་གཏོང་བ་ཕུན་སུམ་ཆོགས་པ་དང་༑་ཤེས་རབ་ཕུན་སུམ་ཚོགས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་པར་བྱ་༑་བསྙེན ༼༦༨བ༡༽ པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར ༼༢༽ གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་ཕུན་སུམ་ཚོགས་པ་དང་༑་ཏིང་ངེ་འཛིན་ཕུན་སུམ་ཚོགས་པ་དང་༑་ཤེས་རབ་ཕུན་སུམ་ཚོགས་པ་དང་༑་རྣམ་པར་གྲོལ་བ་ཕུན་སུམ་ཚོགས་པ་དང་༑་རྣམ་པར་གྲོལ་བ ༼༣༽ ཤེས་པ་དང་མཐོང་བ་ཕུན་སུམ་ཚོགས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང ༼༤༽ ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུར་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑ ༼༥༽ བརྩོན་འགྲུས་བརྩམས་པ་དང་༑་ཤེས་རབ་དང་ལྡན་པ་དང་༑་དྲན་པ་དང་ལྡན་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་བར་བྱ་ཞིང་བདག་ཉིད་ཀྱང་མི་གནས ༼༦༽ པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང ༼༧༽ མང་དུ་ཐོས་པ་དང་༑་བརྩོན་འགྲུས་བརྩམས་པ་དང་༑་ཤེས་རབ་དང་ལྡན་པ་དང་༑་ནང་དུ་ཡང་དག་བཞག་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་༑ ༼༦༩ཨ༡༽ ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑ ༼༢༽ ལྔ་གང་ཞེ་ན་༑་ཚུལ་ཁྲིམས་དང་ལྡན་པ་དང་༑་མང་དུ་ཐོས་པ་དང་༑་བརྩོན་འགྲུས་བརྩམས་པ་དང་༑་ཤེས་རབ་དང་ལྡན་པ་དང་༑་མཉམ་པར་བཞག་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས ༼༣༽ སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི ༼༤༽ གནས་པར་འདུག་པར་བྱའོ་༑༑ལྔ་གང་ཞེ་ན་༑་སློབ་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་དང་༑་སློབ་པའི་ཏིང་ངེ་འཛིན་གྱི་ཕུང་པོ་དང་ལྡན་པ་དང་༑་སློབ་པའི་ཤེས་རབ་ཀྱི་ཕུང་པོ་ལྡན་པ་དང་༑་སློབ་པའི་རྣམ་པར་གྱོལ་པའི་ཕུང་པོ་དང་ལྡན་པ་དང་༑་སློབ་པའི་རྣམ ༼༥༽ པར་གྲོལ་བ་ཤེས་པ་དང་མཐོང་པའི་ཕུང་པོ་དང་ལྡན་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑གཞན ༼༦༽ ཡང་ལོ་བཅུ་ལོན་པ་ཆོས་ལྔ་དང་ལྡན་པར་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་མི་སློབ་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་དང་༑་མི ༼༧༽ སློབ་པའི་ཏིང་ངེ་འཛིན་གྱི་ཕུང་པོ་དང་ལྡན་པ་དང་༑་མི་སློབ་པའི་ཤེས་རབ་ཀྱི་ཕུང་པོ་དང་ལྡན་པ་དང་༑་མི་སློབ་པའི་རྣམ་བར་གྲོལ་པའི་ཕུར་པོ་དང་ལྡན་པ་དང་༑་མི་སློབ་པའི་རྣམ་པར་གྲོལ་པ་ཤེས་པ་དང་མཐོང་བའི་ཕུང་པོ་དང་ལྡན་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས ༼༦༩བ༡༽ རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑གཞ་ཡང་ལོ་བཅུ་ལོན་པ་ཆོས་ལྔ་དང་ལྡན་པར་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན ༼༢༽ པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་བྱུང་བ་ཤེས་པ་དང་༑་བཅས་པ་ཤེས་པ་དང་༑་རྗེས་སུ་བཅས་པ་ཤེས་པ་དང་༑་བཀག་པ་ཤེས་པ་དང་༑་གནང་བ་ཤེས་པ་སྟེ་༑་ལོ་བཅུ་ལོན་པ་ཆོས་ལྔ་པོ ༼༣༽ དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་པ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས ༼༤༽ པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་བར་དུ་གཅོད་པ་ཤེས་པ་དང་༑་བར་དུ་གཙོད་པ་མ་ཡིན་པ་ཤེས་པ་དང་༑་སྨྲ་བ་པོ་དང་༑་རྗེས་སུ་སྟོན་པ་དང་༑་ལྷན་ཅིག་གནས་པ ༼༥༽ དང་ཉེ་གནས་རྣམས་གནས་འཆར་གཞུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང ༼༦༽ ལོ་བཅུ་ལོན་པ་ཆོས་ལྔ་དང་ལྡན་པར་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑ལྔ་གང་ཞེ་ན་༑་བར་དུ་གཅོད་པ་ཤེས་པ་དང་༑་བར་དུ་གཅོད་པ་མ་ཡིན་པ ༼༧༽ ཤེས་པ་དང་༑་སྨྲ་བ་པོ་དང་༑་རྗེས་སུ་སྟོན་པ་དང་༑་ལྷན་ཅིག་གནས་པ་དང་ཉེ་གནས་རྣམས་རེ་ཞིག་གི་གནས་འཆར་གཞུག་ནུས་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ ༼༧༠ཨ༡༽ བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑
གཞན་ཡང་ལོ་བཅུ་ལོན་ལ་ཆོས་ལྔ་དང་ལྡན་པས་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར ༼༢༽ འདུག་པར་བྱའོ་༑༑ལྔ་གང་ཞེ་ན་༑་ལྟུང་བ་ཤེས་པ་དང་༑་ལྟུང་བ་མ་ཡིན་པ་ཤེས་པ་དང་༑་ཡང་བ་ཤེས་པ་དང་༑་ལྕི་བ་ཤེས་པ་དང་༑་སོ་སོར་ཐར་པའི་མདོག་དོན་པ་དང་རྒྱས་པ་བཀླགས་པ་དང་ཐོན་པ་སྟེ་༑་ལོ་བཅུ་ལོན་པ་ཆོས་ལྔ་པོ་དེ་དག་དང་ལྡན་པས་རབ་ཏུ་དབྱུང་བར་བྱ་༑ ༼༣༽ བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཉེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་༑༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་བཅོམ་ལྡན་འདས་ཀྱིས་ལོ་བཅུ་ལོན་པ་ཆོས་ལྔ་དང ༼༤༽ ལྡན་པས་རབ་ཏུ་དབྱུང་པར་བྱ་༑་བསྙེན་པར་རྫོགས་པར་བྱ་༑་གནས་སྦྱིན་པར་བྱ་༑་དགེ་ཚུལ་ཏེ་བར་གཞག་པར་བྱ་ཞིང་བདག་ཉིད་ཀྱང་མི་གནས་པར་འདུག་པར་བྱའོ་ཞེས་བཀའ་སྩལ་ན་༑་བཙུན་པ་དགེ་སློང་བསྙེན་པར་རྫོགས་ནས་ལོ་དྲུག་བཅུ་ལགས་ལ་༑་དེས་སོ་སོར་ཐར་པའི་༑ ༼༥༽ མདོ་གདོན་པ་དང་༑་རྒྱས་པ་བཀླགས་པ་དང་༑་ཐོན་པ་མ་ལགས་ན་དེས་ཀྱང་གཞན་ལ་གནས་པས་མཆིས་པར་བགྱིའམ་༑་ཉེ་བ་འཁོར་དེས་ཀྱང་གཞན་ལ་གནས་པས་འདུག་པར་བྱའོ་༑༑བཙུན་པ་དེ་ལ་ཇི་སྐད་ཅེས་བགྱི་༑་ཉེ་བ་འཁོར་གནས་བརྟན་བྱིས་པ་ཞེས ༼༦༽ བྱའོ་༑༑གང་ལ་གནས་པས་མཆིས་པར་བགྱི་༑་གལ་ཏེ་ཆེས་རྒན་པ་ལ་གནས་པས་འདུག་བར་བྱའོ་༑༑གལ་ཏེ་ཆེས་རྒན་པ་མེད་ན་ཆེས་གཞོན་པ་ལ་གནས་པར་འདུག་པར་བྱའོ་༑༑བཙུན་པ་ཅི་ལགས་དེས་དེ་ལ་ཐམས་ཅད་བགྱིའམ་༑་ཉེ་བ་འཁོར ༼༧༽ ཐམས་ཅད་བྱ་སྟེ་༑་འདུད་པའབའ་ཞིག་མ་གཏོགས་སོ་༑་༑༑སངས་རྒྱས་བཅོམ་ལྡན་འདས་རྒྱལ་པོའི་ཁབ་ཏུ་འོད་མའི་ཚལ་ཀ་ལན་དཀའི་གནས་སུ་དབྱར་གནས་པར་ཞལ་གྱིས་བཞེས་སོ་༑༑དེའི་ཚེ་ན་རྒྱལ་པོའི་ཁབ་ཏུ་དགེ་སློང་གནས་བརྟན་དག་ནི་ཉུང་གསར་བུ་དག་ནི་མང་དུ་དབྱར ༼༧༠བ༡༽ གནས་པར་ཁས་བླངས་སོ་༑༑
དེ་ནས་བཅོམ་ལྡན་འདས་ཀྱིས་དབྱར་ཟླ་བ་གསུམ་འདས་ནས་ཚེ་དང་ལྡན་པ་ཀུན་དགའ་བོ་ཕ་བཀའ་སྩལ་བ་༑་ཀུན་དགའ་བོ་སོང་ལ་དགེ་སློང་རྣམས་ལ་དགེ་སློང་དག་དེ་བཞིན་གཤེགས་པ་ལྷོའི་རི་བོ་དག་ཏུ་ལྗོངས་རྒྱུར་གཤེགས་ཀྱིས་༑་ཁྱེད་ཅག ༼༢༽ ལས་གང་དེ་བཞིན་གཤེགས་པ་དང་ཐབས་ཅིག་ལྷོའི་རི་བོ་དག་ཏུ་ལྗོངས་རྒྱུར་འགྲོ་བར་སྤྲོ་བ་དེས་ཆོས་གོས་ཀྱི་ལས་གྱིས་ཤིག་༑་ཅེས་བསྒོ་ཅིག་༑་ཚེ་དང་ལྡན་པ་ཀུན་དགའ་བོས་བཙུན་པ་བཀའ་བཞིན་འཚལ་ཞེས་བཅོམ་ལྡན་འདས་ཀྱི་བཀའ་མཉན་ནས་༑་དགེ་སློང ༼༣༽ རྣམས་ལ་ཚེ་དང་ལྡན་པ་དག་དེ་བཞིན་གཤེགས་པ་ལྷོའི་རི་བོ་དག་ཏུ་ལྗོངས་རྒྱུར་གཤེགས་ཀྱིས་༑་ཁྱེད་ཅག་ལས་གང་དེ་བཞིན་གཤེགས་པ་དང་ཐབས་ཅིག་ལྷོའི་རི་བོ་དག་ཏུ་ལྗོངས་རྒྱུར་འགྲོ་བར་སྤྲོ་བ་དེས་ཆོས་གོས་ཀྱི་ལས་གྱིས་ཤིག་ཅེས་བསྒོ་བ་དང་༑་དགེ་སློང་གནས ༼༤༽ བརྟན་རྣམས་ཀྱིས་སྨྲས་པ་༑་ཚེ་དང་ལྡན་པ་ཀུན་དགའ་བོ་བདག་ཅག་ནི་བཅོམ་ལྡན་འདས་དང་ཐབས་ཅིག་ལྗོངས་རྒྱུར་འགྲོ་མི་ནུས་སོ་༑༑དེ་ཅིའི་ཕྱིར་ཞེ་ན་༑་བདག་ཅག་རྒས་པའི་ཕྱིར་ར་༑༑དགེ་སློང་གསར་བུ་རྣམས་ཀྱིས་ཀྱང་སྨྲས་པ་༑་ཚེ་རང་ལྡན་པ་ཀུན་དགའ་བོ་བདག་ཅག ༼༥༽ ཀྱང་བཅོམ་ལྡན་འདས་དང་ཐབས་ཅིག་ལྗོངས་རྒྱུར་འགྲོ་མི་ནུས་སོ་༑༑དེ་ཅིའི་ཕྱིར་ཞེ་ན་༑་བདག་ཅག་གསར་བུ་ཡིན་ལ་བདག་ཅག་གི་མཁན་པོ་དང་སློབ་དཔོན་དག་མི་འདོད་བས་བདག་ཅག་གི་མཁན་པོ་དང་སློབ་དཔོན་དག་མི་འདོང་ན་བདག་ཅག་མྱུར་དུ་ལྡོག་པ་དང་༑་སྐྱེན་པར་ལྡོག ༼༦༽ དགོས་པ་དང་༑་འདི་ལྟ་སྟེ་གནས་བཙལ་བས་ཡང་དང་ཡང་དུ་བཙལ་བར་བྱ་དགོས་པའི་ཕྱིར་རོ་༑༑
དེ་ནས་བཅོམ་ལྡན་འདས་དབྱར་ཟླ་བ་གསུམ་འདས་ནས་ཆོས་གོས་བྱས་པ་དང་ལྡན་༑་ཆོས་གོས་ཟིན་པ་དང་ལྡན་ཞིང་འཁོར་ཉུང་ཤས་ཤིག་དང་ལྷུང་བཟེད་དང་ཆོས་གོས་བསྣམས ༼༧༽ ཏེ་ལྷོའི་རི་བོ་དག་ཏུ་ལྗོངས་རྒྱུར་གཤེགས་སོ་༑༑སངས་རྒྱས་བཅོམ་ལྡན་འདས་ལྗོངས་རྒྱུར་གཤེགས་པ་རྣམས་ཀྱི་ཆོས་ཉིད་ནི་ལ་ལས་ལེགས་པར་མ་སྦྱངས་པ་དང་༑་ལེགས་པར་མ་བགོས་པ་དང་༑་ཁུར་ཐོགས་པའམ་༑་གཅིག་ཏུ་མ་གྱུར་ཏམ་སྙམ་པས་སྐུ་ཐབས་ཅད་ཀྱི་ག་ཡས ༼༧༡ཨ༡༽ ནས་གླང་པོ་ཆེའི་ལྟ་ལྟངས་ཀྱིས་རྣམ་པར་གཟིགས་པ་མཛད་པ་ཡིན་པས་༑
དེ་ནས་བཅོམ་ལྡན་འདས་ཀྱིས་སྐུ་ཐམས་ཅད་གྱི་ག་ཡས་ནས་གླང་པོ་ཆེའི་ལྟ་སྟངས་ཀྱིས་རྣམ་པར་གཟིགས་སོ་༑༑བཅོམ་ལྡན་འདས་ལྗོངས་རྒྱུར་གཤེགས་པས་སྐུ་ཐབས་ཅད་ཀྱི་ག་ཡས ༼༢༽ ནས་གླང་པོ་ཆེའི་ལྟ་སྟངས་ཀྱིས་རྣམ་པར་གཟིགས་ན་དེ་བཞིན་གཤེགས་པའི་འཁོར་ཉུང་བར་གཟིགས་སོ་༑༑གཟིགས་ནས་ཀྱང་སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་རྨད་པར་མཛད་པ་སྟེ་༑་མཁྱེན་བཞིན་དུ་རྨེད་པ་༑་མཁྱེན་ཀྱང་མི་རྨེད་པ་༑་དུས་སུ་རྨེད་པ་༑ ༼༣༽ དུས་ལས་ཡོལ་པར་མི་རྨེད་པ་༑་དོན་དང་ལྡན་པ་རྨེད་པ་༑་དོན་དང་མི་ལྡན་པ་མི་རྨེད་པས་སངས་རྒྱས་བཅོམ་ལྡན་འདས་རྣམས་ནི་དོན་དང་མི་ལྡན་པ་རྨེད་པ་ལ་ཆུ་ལོན་གྱིས་བློག་པར་མཛད་པ་ཡིན་ནོ་༑༑དེ་ལ་སངས་རྒྱས་བཅོམ་ལྡན་འདས་རྣམས་ནི་དོན་དང་ལྡན་པ་རྨེད་པ་ལ་དུས ༼༤༽ མཁྱེན་པ་ཡིན་པས་སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ་༑་ཀུན་དགའ་བོ་ད་ལྟར་དེ་བཞིན་གཤེགས་པའི་འཁོར་ཉུར་བར་གྱུར་བའི་རྒྱུ་ནི་གང་ཡིན་༑་རྐྱེན་ནི་གང་ཡིན་༑་བཙུན་པ་རྒྱལ་པོའི་ཁབ་འདིར་དགེ་སློང་གནས་བརྟན་དག་ནི ༼༥༽ ཉུང་༑་གསར་བུ་དག་ནི་མང་དུ་དབྱར་གནས་པར་མཆིད་ཀྱིས་འཚལ་ཅིང་༑་དགེ་སློང་གནས་བརྟན་རྣམས་ནི་འདི་སྐད་ཅེས་༑་ཚེ་དང་ལྡན་པ་ཀུན་དགའ་བོ་ལ་བདག་ཅག་ནི་བཅོམ་ལྡན་འདས་དང་ཐབས་ཅིག་ལྗོངས་རྒྱུར་འགྲོ་མི་ནུས་སོ་༑༑དེ་ཅིའི་ཕྱིར་ཞེ་ན་༑་བདག་ཅག་རྒས་པའི ༼༦༽ ཕྱིར་རོ་༑༑ཞེས་མཆི་༑་དགེ་སློང་གསར་བུ་རྣམས་ཀྱང་འདི་སྐད་ཅེས་༑་ཚ་དང་ལྡན་པ་ཀུན་དགའ་བོ་བདག་ཅག་ཀྱང་བཅོམ་ལྡན་འདས་དང་ཐབས་ཅིག་ལྗོངས་རྒྱུར་འགྲོ་མི་ནུས་སོ་༑༑དེ་ཅིའི་ཕྱིར་ཞེ་ན་༑་བདག་ཅག་གསར་བུ་ཡིན་ལ་བདག་ཅག་གི་མཁན་པོ་དང་སློབ་དཔོན་མི ༼༧༽ འདོང་པས་བདག་ཅག་གི་མཁན་པོ་དང་སློབ་དཔོན་ད་ག་མི་འདོད་མྱུར་དུ་ལྡོག་པ་དང་༑་སྐྱེན་པར་ལྡོག་དགོས་པ་དང་༑་འདི་ལྟ་སྟེ་གནས་བཙལ་བས་ཡང་དང་ཡང་དུ་བཙལ་བར་བྱ་དགོས་པའི་ཕྱིར་རོ་ཞེས་མཆི་སྟེ་༑་བཙུན་པ་ད་ལྟར་དེ་བཞིན་གཤེགས་པའི་འཁོར་ཉུང་བར་གྱུར་པའི ༼༧༡བ༡༽ རྒྱུ་ནི་དེ་ལགས་༑་རྐྱེན་ནི་དེ་ལགས་སོ་༑༑ཀུན་དགའ་བོ་དེ་ལྟ་བས་ན་ལོ་ལྔ་ལོ་ན་པ་ཆོས་ལྔ་དང་ལྡན་པས་མི་གནས་པར་ལྗོངས་རྒྱུར་འགྲོ་བར་རྗེས་སུ་གནང་ངོ་༑༑ལྔ་གང་ཞེ་ན་༑་ལྟུང་བ་ཤེས་པ་དང་༑ལྟུང་བ་མ་ཡིན་པ་ཤེས་པ་དང་༑་ཡང་བ་ཤེས་པ་དང་༑་ལྕི་བ་ཤེས་པ་དག ༼༢༽ སོ་སོར་ཐར་པའི་མདོ་གདོན་པ་དང་༑་རྒྱས་པ་བཀླགས་པ་དང་༑་ཐོན་པ་སྟེ་༑་ལོ་ལྔ་ལོན་པ་ཆོས་ལྔ་པོ་དེ་དག་དང་ལྡན་པས་མི་གནས་པར་ལྗོངས་རྒྱུར་འགྲོ་བར་བྱ་སྟེ་༑་འདི་ལ་འགྱོད་པར་མི་བྱའོ་༑༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑ ༼༣༽ བཙུན་པ་བཅོམ་ལྡན་འདས་ལོ་ལྔ་དང་ལྡན་པས་མི་གནས་པར་ལྗོངས་རྒྱུར་འགྲོ་བར་བྱའོ་༑༑ཞེས་བཀའ་སྩལ་ན་༑་བཙུན་པ་དགེ་སློང་ལོ་དྲུག་ལགས་ལ་༑་དེས་སོ་སོར་ཐར་བའི་མདོ་གནོད་པ་དང་༑་རྒྱས་པ་བཀླགས་པ་དང་༑་ཐོན་པ་མ་ལགས་ན་༑་དེས ༼༤༽ ཀྱང་མི་གནས་པར་ལྗོངས་རྒྱུ་ར་མཆི་བར་བགྱིའམ་༑་ཉེ་བ་འཁོར་མི་བྱ་སྟེ་༑་དེ་ཅིའི་ཕྱིར་ཞེ་ན་༑་ཆོས་ལྔ་དང་ལྡན་པ་ལ་བཅའ་བ་བརྟེན་པའི་ཕྱིར་རོ་༑༑བཙུན་པ་ལོ་བཞི་ལགས་ལ་༑་དེས་སོ་སོར་ཐར་པའི་མདོ་གདོན་པ་དང་༑་རྒྱས་པ་བཀླགས་པ་དང་༑་ཐོན་པ་ལགས་ན ༼༥༽ དེས་ཀྱང་མི་གནས་པར་ལྗོངས་རྒྱུ་ར་མཆི་བར་བགྱིའམ་༑་ཉེ་བ་འཁོར་མི་བྱ་སྟེ་༑་དེ་ཅིའི་ཕྱིར་ཞེ་ན་༑་ལོ་ལྔ་ལོན་པ་ལ་བཅའ་བ་བརྟེན་པའི་ཕྱིར་རོ་༑༑བཙུན་པ་གསུམ་རིག་པ་༑་དྲི་མ་གསུམ་སྤངས་ལ་༑་དེ་ལོ་ལྔ་མ་ལགས་ཤིང་ཆོས་ལྔ་དང་མི་ལྡན་ན་དེས་ཀྱང་མི་གནས་པར ༼༦༽ ལྗོངས་རྒྱུར་མཆི་བར་མི་བགྱིའམ་༑་ཉེ་བ་འཁོར་མི་བྱའོ་༑༑་༑༑
བར་སྡོམ་ལ་༑ ལོ་བཅུ་འཛིན་དང་མཁས་པ་དང་༑༑ རིག་དང་གསལ་དང་འཛིན་འཇུག་དང་༑༑ སློབ་དང་སློབ་འཇུག་རྣམ་གཉིས་དང་༑༑ ཐུན་སུམ་ཆོགས་གཉིས་རྣམ་པ་གསུམ་༑༑ སློབ་དང་མི ༼༧༽ སློབ་བྱུང་ཤེས་དང་༑༑ གནས་འཆའ་འཆར་གཞུག་ལྟུང་བ་ཤེས་༑༑ ལྷོ་ཡི་རིལ་རྒྱུ་བ་ཡི་༑༑ སྡེ་ཚན་ཡང་དག་བསྡུས་པ་ཡིན་༑༑ གནས་ཀྱི་སྐབས་རྫོགས་ལྷོ་༑༑་༑༑
སྡོམ་ལ་༑ མུ་སྟེགས་ཅན་དང་ཉི་ཤུ་དང་༑༑ དགེ་ཚུལ་བཅྭ་ལྡམ་ལོན་པའོ་༑༑
སངས་རྒྱས ༼༧༢ཨ༡༽ བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑དེའི་ཚེ་ན་རྒན་ཞུགས་བྱིས་པ་༑་རྨོངས་པ་༑་མིགས་ལ་བ་༑་མི་མཁས་པ་ཞིག་གིས་གཞན་མུ་སྟེགས་ཅན་ཞིག་རབ་ཏུ་ཕྱུང་ཞིང་བསྙེན་པར་རྫོགས ༼༢༽ པར་བྱས་པན་དགེ་སློང་རྣམས་དང་ལྷན་ཅིག་རྩོད་པ་འགའ་ཞིག་བྱུང་ནས་བསླབ་པ་ཕུལ་ཏེ་སྔོན་གྱི་མུ་སྟེགས་ཅན་གྱི་གནས་དེ་ཉིད་དུ་སོང་པའི་སྐྱབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་ཇི་ལྟར་མི ༼༣༽ གཏི་མུག་ཅན་དེ་ལེགས་པར་གསུངས་པའི་ཆོས་འདུལ་བ་གྱ་ནོམ་པ་འདི་ལྟ་བུ་སྤངས་ནས་སྔོན་གྱི་མུ་སྟེགས་ཅན་གྱི་གནས་དེ་ཉིད་དུ་སོང་བ་ལ་ལྟོས་༑་དགེ་སློང་དག་འདི་ལྟ་སྟེ་དཔེར་ན་ཁྱི་བཀྲེས་པའི་ཉམ་ཆུར་བས་ཡོངས་སུ་གཟིར་བ་ནི་བཟའ་བ་དང་བཅང་བ་གྱ་ནོམ་པ་སྤངས་ནས་བཤང ༼༤༽ བ་བཟང་བར་བྱའོ་སྙམ་དུ་སེམས་སོ་༑༑དགེ་སློང་དག་དེ་བཞིན་དུ་མི་གཏི་མུག་ཅན་དེས་ཀྱང་ལེགས་པར་གསུངས་པའི་ཆོས་འདུལ་བ་གྱ་ནོམ་པ་འདི་ལྟ་བུ་སྤངས་ནས་སྔོན་གྱི་མུ་སྟེགས་ཅན་གྱི་གནས་དེ་ཉིད་དུ་སོང་ངོ་༑༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ ༼༥༽ བ་༑་དགེ་སློང་དག་དེ་ལྟ་བསན་ཉེ་དུ་ཤཱཀྱ་དང་མེ་བ་རལ་བ་ཅན་མ་གཏོགས་པ་སེམས་མགུ་བར་མ་གྱུར་པའི་མུ་སྟེགས་ཅན་རབ་ཏུ་དབྱུང་བར་མི་བྱ་ཞིང་བསྙེན་པར་རྫོགས་པར་མི་བྱའོ་༑༑གལ་ཏེ་ཉེ་དུ་ཤཱཀྱ་མུ་སྟེགས་ཙན་གྱི་རྒྱལ་མཚན་གྱིས་འོངས་ཤིང་གལ་ཏེ་ལེགས་པར་གསུངས་པའི ༼༦༽ ཆོས་འདུལ་པ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འདོད་ན་༑་དགེ་སློང་དག་དེ་རབ་ཏུ་དབྱུང་བར་བྱ་ཞིང་བསྙེན་པར་རྫོགས་པར་བྱའོ་༑༑དེ་ཅིའི་ཕྱིར་ཞེ་ན་༑་དགེ་སློང་དག་ང་ཉེ་དུའི་རྣམས་ལ་ཉེ་དུའི་ཡོངས་སུ་སྤང་བ་སྦྱིན་པར་བྱེད་པའི་ཕྱིར་རོ་༑༑གལ་ཏེ ༼༧༽ གཞན་མུ་སྟེགས་ཅན་ཀུན་དུ་རྒྱུ་འོངས་ཤིང་གལ་ཏེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་དབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འདོད་ན་༑་དགེ་སློང་དག་དེ་ཟླ་བ་བཞིའི་བར་དུ་མཁན་པོས་སྦྱར་བའི་གོས་ནག་གིས་གནས་པ་སྦྱིན་པར་བྱ་བ་ཤེས་པར་གྱིས་ཤིག་༑ ༼༧༢བ༡༽ དགེ་སློང་དག་གཞན་མུ་སྟེགས་ཅན་གནས་པ་སྦྱད་ནས་སེམས་མགུ་པར་གྱུར་ན་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱའོ་༑༑བཅོམ་ལྡན་འདས་ཀྱིས་གཞན་མུ་སྟེགས་ཅན་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པ་སྦྱིན་པར་བྱའོ་ཞེས་བཀའ་སྩལ་ནས་༑ ༼༢༽ དགེ་སློང་རྣམས་ཀྱིས་ཇི་ལྟར་སྦྱིན་པར་བྱ་བ་མི་ཤེས་ནས་༑་བཅོམ་ལྡན་འདས་ཀྱིས་བཀའ་སྩལ་བ་༑་དགེ་སློང་དག་འགའ་ཞིག་གི་གན་དུ་གཞན་མུ་སྟེགས་ཅན་རབ་ཏུ་དབྱུང་བར་འདོད་པ་འོངས་ན་༑་དེས་དེ་ལ་བར་ཆད་ཀྱི་ཆོས་རྣམས་དྲིས་ནས་གསུམ་པར་བྱའོ་༑༑བཟུང་ནས ༼༣༽ གསུམ་ལ་སྐྱབས་སུ་འགྲོ་བ་དང་༑་དགེ་བསྙེན་ཉེད་དུ་ཁས་བླང་བས་དགེ་བསྙེན་གྱི་སྡོམ་པ་སྦྱིན་པར་བྱའོ་༑༑
དེའི་འོག་ཏུ་དགེ་འདུན་ཐམས་ཅད་འདུག་ཅིང་མཐུན་པར་གྱུར་པ་རྒན་རིམས་ཀྱིས་ཕྱག་འཚལ་དུ་བཅུག་ནས་ཙོག་ཙོག་པོར་འདུག་ཏུ་བཅུག་སྟེ་༑་ཐལ་མོ་སྦྱར་དུ་བཅུག ༼༤༽ ནས་འདི་སྐད་ཅེས་བརྗོད་པར་བྱའོ་༑༑དགེ་འདུན་བཙུན་པ་རྣམས་གསན་དུ་གསོལ་༑་བདག་མུ་སྟེགས་ཅན་མིང་འདི་ཞེས་བགྱི་བ་མིང་འདི་ཞེས་བགྱི་བ་ལས་རབ་ཏུ་འབྱུང་བར་འཚལ་ཏེ་༑་བདག་མུ་སྟེགས་ཅན་མིར་འདི་ཞེས་བགྱི་བཟླ་བ་བཞིའི་བར་དུ་མཁན་པོས་སྦྱར་བའི ༼༥༽ གོས་དག་གིས་གནས་པར་དགེ་འདུན་ལ་གསོལ་ན་༑་ཐུགས་བརྩེ་བ་ཅན་དགེ་འདུན་བཙུན་པ་རྣམས་ཀྱིས་ཐུགས་བརྩེ་བའི་སླད་དུ་བདག་མུ་སྟེགས་ཅན་མིང་འདི་ཞེས་བགྱི་བ་ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པར་བགྱི་བ་སྩལ་དུ་གསོལ་༑་དེ་བཞིན་དུ ༼༦༽ ལན་གཉིས་ལན་གསུམ་དུ་བཟླས་༑དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༑༑འདི་ལྟར་བྱ་སྟེ་༑་འདུག་ལ་འདི་སྐད་ཅེས་བརྗོད་པར་བྱའོ་༑༑དགེ་འདུན་བཙུན་པ་རྣམས་གསན་དུ་གསོལ་༑་མུ་སྟེགས་ཅན་མིང་འདི་ཞེས་བགྱི་བ་འདི་མིར་འདི་ཞེས་བགྱི་བ་འདི་ཞེས་བགྱི ༼༧༽ བ་ལས་རབ་ཏུ་འབྱུང་བར་འཚལ་ཏེ་༑་མུ་སྟེགས་ཅན་མིང་འདི་ཞེས་བགྱི་བ་འདི་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་བར་དགེ་འདུན་ལ་གསོལ་ན་༑་གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་༑་དགེ་འདུན་གྱིས་གནང་བར་མཛོད་ཅིག་དང་༑་དགེ ༼༧༣ཨ༡༽ འདུན་གྱིས་མུ་སྟེགས་ཅན་མིང་འདི་ཞེས་བྱ་བ་ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པ་གསོལ་ཏོ་༑༑འདི་ནི་གསོལ་བའོ་༑༑ལས་ནི་འདི་ལྟར་བྱ་སྟོ་༑་དགེ་འདུན་བཙུན་པ་རྣམས་གནས་དུ་གསོལ་༑་མུ་སྟེགས་ཅན་མིང་འདི ༼༢༽ ཞེས་བགྱི་བ་འདི་མིང་འདི་ཞེས་བགྱི་བ་ལས་རབ་ཏུ་དབྱུང་བར་འཚལ་ནས་༑་མུ་སྟེགས་ཅན་མིང་འདི་ཞེས་བགྱི་བ་འདི་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པར་དག་འདུན་ལ་གསོལ་ཏེ་༑་དེའི་སླད་དུ་དགེ་འདུན་གྱིས་མུ་སྟེགས་ཅན་མིང་འདི་ཞེས་བགྱི་བ ༼༣༽ ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པ་སྩོལ་ན་༑་ཚེ་དང་ལྡན་པ་གང་དག་མུ་སྟེགས་ཅན་མིང་འདི་ཞེས་བགྱི་བ་ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས་པ་སྩལ་བར་བཟོད་པ་དེ་དག་ནི་ཅང་མ་གསུང་ཤིག་༑་གང་དག་མི ༼༤༽ བཟོད་པ་དེ་དག་ནི་གསུང་ཤིག་༑་འདི་ནི་ལས་བརྗོད་པ་དང་པོ་སྟེ་༑་དེ་བཞིན་དུ་ལན་གཉིས་ལན་གསུམ་དུ་བཟླས་༑་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་མུ་སྟེགས་ཅན་མིང་འདི་ཞེས་བགྱི་བ་ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་དག་གིས་གནས ༼༥༽ པ་སྩལ་ལགས་ཏེ་༑་འདི་ལྟར་ཅང་མི་གསུང་པས་དེ་དེ་བཞིན་དུ་འཛིན་ཏོ་༑༑དགེ་འདུན་གྱིས་གཞན་མུ་སྟེགས་ཅན་གང་ལ་ཟླ་བ་བཞིའི་ར་དུ་མཁན་པོས་སྦྱར་བའི་གོས་དག་གིས་གནས་པ་བྱིན་པ་དེའི་ཟན་ནི་དགེ་འདུན་ལས་སོ་༑༑གོས་ནི་མཁན་པོ་ལས་སོ་༑༑ལས་ནི་དགེ ༼༦༽ ཚུལ་གྱི་གྲལ་རིམས་བཞིན་བྱའོ་༑༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་བཅོམ་ལྡན་འདས་ཀྱིས་གཞན་མུ་སྟེགས་ཅན་གནས་པ་སྤྱད་ནས་སེམས་མགུ་བར་གྱུར་ན་རབ་ཏུ་དབྱུང་བར་བྱ་༑་བསྙེན་པར་རྫོགས་པར་བྱའོ་ཞེས་༑ ༼༧༽ བཀའ་སྩལ་ན་༑་བཙུན་པ་ཇི་ཙམ་གྱིས་ན་གཞན་མུ་སྟེགས་ཅན་སེམས་མགུ་བར་གྱུར་བ་ཞེས་བརྗོད་པར་བགྱི་༑་ཉེ་བའི་ཁོར་གཞན་མུ་སྟེགས་ཅན་གྱི་མདུན་དུ་སངས་རྒྱས་ཀྱི་བསྔགས་པ་ཡང་དག་པ་བརྗོད་པར་བྱ་༑་ཆོས་དང་དགེ་འདུན་གྱི་བསྡགས་པ་ཡང་དག་པ་བརྗོད་པར ༼༧༣བ༡༽ བྱ་ཞིར་མུ་སྟེགས་ཅན་རྣམས་ཀྱི་བསྔགས་པ་མ་ཡིན་པ་ཡང་དག་པ་བརྗོད་པར་བྱའོ་༑༑ཉེ་བ་འཁོར་གལ་ཏེ་གཞན་མུ་སྟེགས་ཅན་སངས་རྒྱས་ཀྱི་བསྔགས་པ་ཡང་དག་པ་བརྗོད་༑་ཆོས་དང་དགེ་འདུན་གྱི་བསྔགས་པ་ཡང་དག་པ་བརྗོད་ཅིང་མུ་སྟེགས་ཅན་རྣམས་ཀྱི་བསྔགས་པ ༼༢༽ མ་ཡིན་པ་ཡང་དག་པ་བརྗོད་པ་ན་ནང་བར་བྱེད་༑་འཁྲུག་པར་བྱེད་༑་ཁྲོ་བར་བྱེད་ཅིང་ཡུལ་ཡུལ་པོར་འདུག་པར་བྱེད་༑་ཁྲོ་བ་སྐྱེད་པར་བྱེད་ན་གཞན་མུ་སྟེགས་ཅན་སེམས་མགུ་བར་མ་གྱུར་པ་ཞེས་བརྗོད་པར་བྱའོ་༑་ཉེ་བ་འཁོར་གལ་ཏི་གཞན་མུ་སྟེགས་ཅན་སངས ༼༣༽ རྒྱས་ཀྱི་བསྔགས་པ་ཡང་དག་པ་བརྗོད་༑་ཆོས་དང་དགེ་འདུན་གྱི་བསྔགས་པ་ཡང་དག་པ་བརྗོད་ཅིང་༑་མུ་སྟེགས་ཅན་རྣམས་ཀྱི་བསྔགས་པ་མ་ཡིན་པ་ཡང་དག་པ་བརྗོད་པ་ན་ནང་བར་མི་བྱེད་༑་འཁྲུག་པར་མི་བྱེད་༑་ཁྲོ་བར་མི་བྱེད་ཅིང་ཡུལ་ཡུལ་པོར་འདུག་པར་མི་བྱེད་༑ ༼༤༽ ཁྲོ་བ་སྐྱེད་པར་མི་བྱེད་ན་༑་ཉེ་བ་འཁོར་དེ་ཙམ་གྱིས་ན་གཞན་མུ་སྟེགས་ཅན་སེམས་མགུ་བཞེས་བརྗོད་པར་བྱའོ་༑༑དགེ་སློང་དག་མེ་པར་ལ་པ་པ་ཅན་དག་རབ་ཏུ་དབྱུང་བར་བྱ་ཞིང་བསྙེན་པར་རྫོགས་པར་བྱའོ་༑༑དེ་ཅིའི་ཕྱིར་ཞེ་ན་༑་དགེ་སློང་དག་མེ་བ་རལ་པ་ཅན་དག་ནི་ལས་སྨྲ་བ་དང་༑ ༼༥༽ མེ་བ་རལ་པ་ཅན་དག་ནི་བྱ་བ་སྨྲ་པ་དང་༑་རྒྱུ་སྨྲ་བ་དང་༑་བརྩོན་ན་འགྲུབ་ཡིན་པའི་ཕྱིར་རོ་༑༑དགེ་སློང་དག་དེ་ལྟ་བས་ན་འདི་ལྟར་བཟླབ་པར་བྱ་སྟེ་༑་ལས་སྨྲ་བར་འགྱུར་བ་དང་༑་བྱ་བ་སྨྲ་བ་དང་༑་རྒྱུ་སྨྲ་བ་དང་༑་བརྩོན་འགྲུས་སྨྲ་བར་འགྱུར་བར་བྱ་སྟེ་༑་དགེ་སློང ༼༦༽ དག་ཁྱེད་ཀྱིས་དེ་ལྟར་བསླབ་པར་བྱའོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་ཁྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑གང་གི་ཚེ་ཚེ་དང་ལྡན་པ་མཽད་གལ་གྱི་བུ་ཆེན་པོས་ཉེ་བ་འཁོར་ལ་སོགས་པ་སར་པ་སྐྱེས་ཕྲན་གཞོན་ནུ་བཅུ ༼༧༽ བདུན་སྡེའི་ཚོགས་དག་རབ་ཏུ་ཕྱུང་བསྙེན་པར་རྫོགས་པར་བྱས་པ་དེའི་ཚེ་ན་དེ་དག་མཚན་མོའི་ཐོ་རངས་ཀྱི་དུས་ཀྱི་ཚེ་བཀྲེས་པའི་ཉམ་ཆུང་བས་ཡོངས་སུ་གཟིང་ནས་ངུའོ་༑༑བཅོམ་ལྡན་འདས་ཀྱིས་མཚན་མོའི་ཐོ་རངས་ཀྱི་ཚེ་ཀུན་དགའ་ར་བའི་ནང་ན་བྱིས་པ་ཁྱེའུ་རབ་ཏུ་མང་པོ་དག་དུ ༼༧༤ཨ༡༽ བའི་སྒྲ་གསན་ཏོ་༑༑གསན་ནས་ཀྱང་སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་རྨེད་པར་མཛད་པ་སྟེ་༑་མཁྱེན་བཞིན་དུ་རྨེད་པ་༑་མཁྱེན་ཀྱང་མི་རྨེད་པ་༑་དུས་སུ་རྨེད་པ་༑་དུས་ལས་ཡོལ་པར་མི་རྨེད་པ་༑་དོན་དང་ལྡན་པ་རྨེད་པ་༑་དོན་དང་ལྡན་པ་རྨེད་པ་༑་དོན ༼༢༽ དང་མི་ལྡན་པ་མི་རྨེད་པས་སངས་རྒྱས་བཅོམ་ལྡན་འདས་རྣམས་ནི་དོན་དང་མི་ལྡན་པ་རྨེད་པ་ལ་ཆུ་ལོན་གྱིས་ཟློག་པར་མཛད་པ་ཡིན་ནོ་༑༑དེ་ལ་སངས་རྒྱས་བཅོམ་ལྡན་འདས་རྣམས་ནི་དོན་དང་ལྡན་པ་རྨེད་པ་ལ་དུས་མཁྱེན་པ་ཡིན་པས་སངས་རྒྱས་བཅོམ་ལྡན་འདས་ཀྱིས་ཚེ་དང ༼༣༽ ལྡན་པ་ཀུན་དགའ་བོ་ལ་རྨས་པ་༑་ཀུན་དགའ་བོ་མཚན་མོའི་ཐོ་རངས་ཀྱི་དུས་ཀྱི་ཚེ་ཀུན་དགའ་ར་བའི་ནང་ན་བྱིས་པ་ཁྱེའུ་རབ་ཏུ་མང་པོ་དུ་པ་འདི་དག་སུ་༑་བཙུན་པ་འདི་དག་ནི་ཆོ་དང་ལྡན་པ་མཽད་གལ་ཆེན་པོས་ཉེ་བ་འཁོར་ལ་སོགས་པ་སར་བ་སྐྱེས་ཕྲན་གཞོན་ནུ་བཅུ་བདུན་སྡེའི ༼༤༽ ཚོགས་དག་རབ་ཏུ་བྱུང་ཞིང་བསྙེན་པར་རྫོགས་པར་བགྱིས་པ་དེ་དག་མཚན་མོའི་ཐོ་རངས་ཀྱི་དུས་ཀྱི་ཚེ་བཀྲེས་པའི་ཉམ་ཆུང་བས་ཡོངས་སུ་གཟིར་ཏེ་དུ་བ་ལགས་སོ་༑༑ཀུན་དགའ་བོ་དགེ་སློང་དག་གང་ཟག་ལོ་ཉི་ཤུ་མ་ལོན་པ་དགེ་སློང་གི་དངོས་པོར་བསྙེན་པར་རྫོགས་པར་བྱེད་དམ་༑་བཙུན ༼༥༽ བ་བགྱིད་དོ་༑༑ཀུན་དགའ་བོ་བསྙེན་པར་རྫོགས་པར་མི་བྱའོ་༑༑དེ་ཅིའི་ཕྱིར་ཞེ་ན་༑་ཀུན་དག་བོ་གང་ཟག་ལོ་ཉི་ཤུ་མ་ལོན་པས་ནི་གྲང་བ་དང་༑་ཚ་བ་དང་༑་བཀྲེས་པ་དང་༑་སྐོམ་པ་དང་༑་ཤ་སྦྲང་དང་༑་སྦྲང་བུ་མཆུ་རིངས་དང་༑་རླུང་དང་༑་ཉི་མ་དང་༑་སྡིག་སྦྲུལ་དག ༼༦༽ གི་རེག་པ་དག་དང་༑་གཞན་ལས་ཚིག་གི་ལམ་ངན་པ་སྨྲས་པ་དང་༑་ངན་པ་འོངས་པ་དག་དང་༑་ལུས་ཀྱི་ཚོར་བ་སྡུག་བསྔལ་མི་བཟད་བརྩུབ་པ་ཚ་བ་ཡིད་དུ་མི་འོང་བ་སྲོག་འཕྲོག་ཁར་བྱེད་པ་བྱུང་ངོ་ཅོག་དག་མི་བཟོད་ཅིང་ཟག་པ་དག་ལ་ཇི་མི་སྙམ་པར་བྱ་བ་ཡང་མ་བཟོང་ཅིང་དང་དུ ༼༧༽ ལན་མི་ནུས་པའི་རང་བཞིན་ཅན་ཡིན་པའི་ཕྱིར་དང་༑་གང་ཟག་ལོ་ཉི་ཤུ་ལོན་པ་ནི་གྲང་པ་དང་༑་ཆ་བ་དང་༑་བཀྲེས་པ་དང་༑་སྒོམ་པ་དང་༑་ཤ་སྦྲང་དང་༑་སྦྲང་བུ་མཆུ་རིངས་དང་༑་རླུང་དང་༑་ཉི་མ་དང་༑་སྡིག་སྦྲུལ་གྱི་རེག་པ་དག་དང་༑་གཞན་ལས་ཚིག་གི་ལམ་ངན་པ ༼༧༤བ༡༽ སྨྲས་པ་དང་༑་ངན་བ་འོངས་པ་དག་དང་༑་ལུས་ཀྱི་ཚོར་བ་སྡུག་བསྔལ་མི་བཟང་པ་རྩུབ་པ་ཚ་བ་ཡིད་དུ་མི་འོང་བ་སྲོག་འཕྲོག་པར་བྱེད་པ་བྱུང་ངོ་ཅོག་བཟོད་ཅིང་ཟག་པ་དག་ལ་ཇི་མི་སྙམ་པར་བྱ་བ་ཡང་བཟོད་ཅིང་དང་དུ་ལེན་ནུས་པའི་རང་བཞིན་ཅན་ཡིན་པའི་ཕྱིར་རོ་༑༑བཅོམ་ལྡན ༼༢༽ འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་གང་ཟག་ལོ་ཉི་ཤུ་མ་ལོ་ན་པ་དགེ་སློང་གི་དངོས་པོར་བསྙེན་པར་རྫོགས་པར་བྱེད་པ་ལས་གྱུར་པ་ཡིན་སྙམ་ནས་བགའ་སྩལ་པ་༑་དེ་ལྟ་བས་ན་དགེ་སློང་གིས་གང་ཟག་ལོ་ཉི་ཤུམ་ལོན་པ་དགེ་སློང་གི་དངོས་པོར ༼༣༽ བསྙེན་པར་རྫོགས་པར་མི་བྱའོ་༑༑འགའ་ཞིག་གི་གན་དུ་བསྙེན་པར་རྫོགས་པར་འདོད་བ་འོངས་ན་དེས་དེ་ལ་ལོ་ཉི་ཤུ་ལོན་ནམ་ཞེས་དྲི་བར་བྱའོ་༑༑མ་དྲིས་པར་བསྙེན་པར་རྫོགས་བར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན ༼༤༽ རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་༑་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད ༼༥༽ དགའ་བར་བྱེད་༑་དགའ་མགུར་སྤྱོད་པ་དེའི་དུ་བྱུང་ནས་བསྲིངས་ཤིང་བསྐྱེད་དེ་ཆེན་པོར་གྱུར་ཏོ་༑༑
དེ་ནས་དུས་གཞན་ཞིག་ན་ཁྱིམ་བདག་དེ་ཉེ་དུ་ཟད་པར་གྱུར་ཅིང་ནོར་ཟད་པ་དང་༑་ལོངས་སྦྱོད་ཟད་པར་གྱུར་ནས་དེས་བསམས་པ་༑་བདག་གིས་རྒས་པའི་གནས་སྐབས་སུ་ནོར་བསྒྲུབ ༼༦༽ པར་མི་ནུས་ཀྱིས་རབ་ཏུ་འབྱུང་བར་བྱའོ་སྙམ་ནས་དེས་བུ་དེ་ལ་སྨྲས་པ་༑་བུ་ཁོ་བོ་རྒས་པའི་གནས་སྐབས་སུ་ནོར་བསྒྲུབ་པར་མི་ནུས་ཀྱིས་༑་ཁོ་བོ་རབ་ཏུ་འབྱུང་དུ་འགྲོའོ་༑༑དེས་སྨྲས་པ་༑་ཡབ་གལ་ཏེ་ཁྱོད་རབ་ཏུ་འབྱུང་ན་བདག་ཀྱང་རབ་ཏུ་འབྱུང་ངོ་༑༑བུ་དེ་བཞིན་གྱིས་ཤིག་ཅེས ༼༧༽ དེས་དེ་ཁྲིད་ནས་རྒྱལ་བྱེད་ཀྱི་ཚལ་དུ་སོང་སྟེ་༑་དགེ་སློང་གི་གན་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་སྨྲས་པ་༑་ཁྱོད་ཀྱི་ཁྱེའུ་འདི་སུ་ཡིན་༑་བུ་ལགས་སོ་༑་འདི་ཡང་རབ་ཏུ་འབྱུང་ངམ་༑་འཕགས་པ་རབ་ཏུ་འབྱུང་ངོ་༑༑དེས ༼༧༥ཨ༡༽ དེ་ལ་ཆགས་པས་གཉིག་ཡང་རབ་ཏུ་ཕྱུང་ནསྡེའི་འོག་ཏུ་ཉི་མ་གཉིས་མ་མ་གསུམ་དུ་ཀུན་དུ་སྤྱད་པའི་ཆོས་དག་སློབ་ཏུ་བཅུག་ནས་སྨྲས་པ་༑་བཞིན་བཟངས་དག་རི་དགས་ཀྱིས་རི་དགས་མི་སོས་༑་མཉན་ཡོད་རྒྱ་ཆེ་ལ་རང་གི་སྤྱོད་ཡུལ་དང་ཡབ་ཀྱི་ཡུལ་མིན ༼༢༽ གྱིས་བསོད་སྙོམས་སྒྲུབས་ལ་འཚོ་བར་གྱིས་ཤིག་༑་དེ་སྔ་དྲོ་ཤམ་ཐབས་བགོས་ཆོས་གོས་དང་ལྷུང་བཟེད་ཐོགས་ཏེ་༑་དགེ་ཚུལ་དེ་ཉིད་དང་ལྷན་ཅིག་མཉན་ཡོད་དུ་བསོད་སྙོམས་ལ་ཞུགས་སོ་༑༑དགེ་ཚུལ་དེས་སྲང་ཞིག་ན་ཁུར་རབ་སྲིག་པ་མཐོང་ནས་དེས་སྨྲས་པ་༑་ཡབ་བདག ༼༣༽ ལ་ཁུར་བ་སྦྱིན་དུ་ཆུག་ཤིག་༑་དེས་སྨྲས་པ་༑་བཞིན་བཟངས་དགེ་ཚུལ་འདི་ལ་ཁུར་བ་བྱིན་ཅིག་༑་དེས་སྨྲས་པ་༑་འཕགས་པ་རིན་མ་མཆིས་པར་མི་གསོལ་གྱི་༑་འདི་ལྟར་ཀཱར་ཥཱ་པ་ཎ་དག་གི་སླད་དུ་གསོལ་ལོ་༑༑བཞིན་བཟངས་ཁོ་བོ་ཅག་ནི་རབ་ཏུ་བྱུང་བ་ཡིན་པས་ཁོ ༼༤༽ བོ་ཅག་ལ་ཀཱར་ཥཱ་པ་ཎ་དག་ག་ལ་ཡོད་༑་དེས་སྨྲས་པ་༑་འཕགས་པ་ཅི་ལགས་དགེ་ཚུལ་འདི་ཁྱོད་རབ་ཏུ་བྱུང་བས་པ་སྐྱེད་དམ་༑་འོག་ཏེ་ཁྱིམ་པས་བསྐྱེད་༑་དེས་སྨྲས་པ་༑་ཁྱིམ་པས་སོ་༑༑དེ་ལྟ་ན་བསགས་པ་དེ་དག་སྩོལ་ཅིག་༑་དེས་སྨྲས་པ་༑་དགེ་ཚུལ ༼༥༽ འདི་བགྲང་བ་མང་པོ་དག་སློང་བར་བྱེད་ཀྱིས་ཚུར་ཤོག་འདོད་རོ་ཞེས་དེས་དེ་སོར་མོ་དག་ནས་བཟུང་སྟེ་འཕགས་པ་དང་༑་དེ་གན་རྒྱལ་དུ་འགྱེལ་ནས་དུ་བར་བརྩམས་སོ་༑༑དེ་གཉིས་སྐྱེ་བོ་ཕལ་པོ་ཆེའི་ཚོགས་ཀྱིས་མཐོང་ནས་དེ་དག་གིས་སྨྲས་པ་༑་ཤེས་ལྡན་དག་འདིའི་དགེ ༼༦༽ ཚུལ་འདི་སུ་ཞིག་ཡིན་༑་བུ་ཡིན་ནོ་༑༑དེ་དག་ཁྲག་གི་ཐིགས་པ་འདི་རབ་ཏུ་ཕྱུང་བས་ཅི་ཞིག་བྱ་ཞེས་སྨོད་པར་བྱེད་༑་ཕྱར་ཀ་གཏོང་བར་བྱེད་༑་ཁ་ཟེར་བར་བྱེད་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑ ༼༧༽ ཉེས་དམིགས་གང་ཅི་བྱུང་བ་དེ་ནི་དགེ་སློང་དག་གང་ཟག་ལོ་བརྩྭ་ལྔ་མ་ལོན་པར་རབ་ཏུ་འབྱིན་པར་བྱེད་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་གང་ཟག་ལོ་བཅྭ་ལྔ་མ་ལོན་པ་རབ་ཏུ་དབྱུང་བར་མི་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར ༼༧༥བ༡༽ འདོད་པ་འོངས་ན་དེས་དེ་ལ་ལོ་བཅྭ་ལྔ་ལོ་ན་ན་མ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑
འདུལ་བ་གཞི་༑་བམ་པོ་བདུན་པ་༑
སྡོམ་ལ་༑ དགེ་ཚུལ་གཉིས་དང་བྲན་དང་ནི་༑༑ བུ་ལོན་ཆགས་དང་མ་གནང་དང་༑༑ ཞུ ༼༢༽ བ་དང་ནི་ནད་པ་དང་༑༑ ཤཱཀྱ་འི་སྡེ་ཚན་པ་སྡུས་པ་ཡིན་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑ཚེ་དང་ལྡན་པ་ཉེ་དགའི་དགེ་ཚུལ་ཚེར་མདང་ཆེན་པོ་པ་གཉིས་གཅིག་ལ་གཅིག་གཞོགས་སྟེགས་དང ༼༣༽ ཕྱར་ག་ཡེང་དང་༑་ལུས་ལ་རྡེག་པར་བྱེད་ཅིང་འདི་ལྟ་སྟེ་དཔེར་ན་བུད་མེད་སྐྱེས་པ་དང་ལྷན་ཅིག་བྱེད་པ་དང་༑་སྐྱེས་པ་བུད་མེད་དང་ལྷན་ཅིག་བྱེད་པ་ལྟར་བྱེད་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑་ཉེས་དམིགས ༼༤༽ གང་ཅི་བྱུང་བ་དེ་ནི་དགེ་སློང་དག་དགེ་ཚུལ་གཉིས་ཉེ་བར་འཇོག་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་དགེ་ཚུལ་གཉིས་ཉེ་བར་གཞག་པར་མི་བྱའོ་༑༑ཉེ་བར་འཇོག་ན་འགལ་ཚབས་ཅན་དུ་འགྱུར་རོ་༑༑བཅོམ་ལྡན་འདས་ཀྱིས་དགེ་སློང ༼༥༽ གིས་དགེ་ཚུལ་གཉིས་ཉེ་བར་གཞག་པར་མི་བྱའོ་ཞས་བཀའ་སྩལ་ནས་༑་གཞན་སྤུན་གཉིས་ཤིག་འོངས་ཏེ་༑་བདག་ཅག་གཉིས་ཅིག་ཅར་ལྷན་ཅིག་ཏུ་རབ་ཏུ་འབྱུང་བར་བྱའོ་ཞེས་ངེས་པར་བྱས་ཏེ་ལྷགས་པ་ན་༑་དགེ་སློང་དག་དེ་གཉིས་རབ་ཏུ་འབྱིན་ཟར་མི་བྱེད་པས་དེ་གཉིས་རབ་ཏུ ༼༦༽ འབྱུང་བ་མཐོབ་པར་དོང་སྟེ་༑་དེ་ཉིད་ཚེ་དང་ལྡན་པ་དེ་གཉིས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན་འདས ༼༧༽ ཀྱིས་བཀའ་སྩལ་པ་༑་གལ་ཏེ་སྤུ་ན་གཉིས་ཤིག་འོངས་ཏེ་བདག་ཅག་གཉིས་ཅིག་ཅར་ལྷན་ཅིག་ཏུ་རབ་ཏུ་འབྱུང་བར་བྱའོ་ཞེས་རེས་པར་བྱས་ཏེ་ལྷགས་ན་རབ་ཏུ་དབྱུང་བར་བྱའོ་༑༑རབ་ཏུ་ཕྱུན་ནས་གལ་ཏེ་ལོ་ཉི་ཤུ་ལོན་ན་བསྙེན་པར་རྫོགས་པར་བྱའོ་༑༑གལ་ཏེ་གཅིག་ལོ་ཉི་ཤུ་ལོན་ན་དེ༼༧༦ཨ༡༽ བསྙེན་པར་རྫོགས་པར་བྱ་ཞིང་ཅིག་ཤོས་དགེ་ཚུལ་དུ་ཉེ་བར་གཞག་པར་བྱའོ་༑༑གལ་ཏེ་གཉིག་ལོ་ཉི་ཤུ་མ་ལོན་ན་གཅིག་བདག་ཉིད་ཀྱིས་ཉེ་བར་གཞག་པར་བྱ་ཞིང་༑་ཅིག་ཤོས་དགེ་སློང་གྲོགས་པོ་འགའ་ལ་གཏད་པར་བྱའོ་༑༑གང་ལ་གཏད་པ་དེ་ཉིད ༼༢༽ ཀྱིས་བསྙེན་པར་རྫོགས་པར་བྱད་ནས་བཅོམ་ལྡན་འདས་ཀྱིས་བཀའ་སྩལ་པ་༑་དེ་གང་གི་ཡིན་པ་དེས་བསྙེན་པར་རྫོགས་པར་བྱའོ་༑༑དེས་མི་སྟེར་ནས་བཅོམ་ལྡན་འདས་ཀྱིས་བཀའ་སྩལ་པ་༑་མི་སྟེར་པ་ལས་མཐུས་དགུག་པར་བྱའོ་༑༑་༑༑
སངས་རྒྱས་བཅོམ ༼༣༽ ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེ་ལ་བྲན་མཁས་པ་༑་ལེ་ལོ་མེད་པ་༑་སྒྲུབ་ཕོད་པ་༑་འཕྲལ་གྱི་བྲ་བ་ཐམས་ཅད་ལ་སྔོན་དུ་འགྲོ་བ་ཞིག་ཡོད་དེ་༑༑དུས་གཞན ༼༤༽ ཞིག་ན་དེས་བྲན་དེ་སྤྱོས་པ་དང་བྲན་དེས་བསམས་པ་༑་ཁྱིམ་བདག་འདེ་མགུ་དཀའ་བར་གྱུར་པས་བདག་གིས་འདིའི་སེམས་སྲུང་བར་བྱེད་མི་ནུས་ཀྱིས་འབྲོས་སུ་འགྲོ་སྙམ་མོ་༑༑དེས་བསམས་པ་༑་ཡུལ་གཏོང་བ་ནི་དཀའ་བ་བྱེད་པ་ཡིན་གྱིས་ཤཱཀྱ་འི་སྲས་ཀྱི་དགེ་སྤྱོད་འདི ༼༥༽ དག་གིས་རྒྱལ་པོ་ལས་གཞོན་ནུའི་ཡོངས་སུ་སྤང་བ་ཐོབ་པས་འདི་དག་གི་ནང་དུ་རབ་ཏུ་འབྱུང་བར་བྱའོ་སྙམ་ནས་༑་དེ་རྒྱལ་བྱེད་ཀྱི་ཚལ་དུ་སོང་སྟེ་༑་དགེ་སློང་གི་གན་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་ཕྱུང་ཞིང་བསྙེན་པར ༼༦༽ རྫོགས་པར་བྱས་ཏེ་༑་གདམས་ངག་བྱིན་ནས་དེས་བརྩོན་པ་དང་༑་འབད་པ་དང་༑་བརྩལ་བ་བྱས་པས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱས་ཏེ་༑་དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོད་པ་དང་གསེར་དུ་མཉམ ༼༧༽ པ་༑་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་༑་ཙན་དན་དང་སྟེའུར་མཉམ་པ་ལྟ་བུ་༑་རིག་པས་སྒྲོ་ངའི་སྦུབས་དྲལ་བར་གྱུར་ཅིང་༑་རིག་པ་དང་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ ༼༧༦བ༡༽ དང་༑་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑་མངོན་དུ་སྨྲ་བར་བྱ་བར་གྱུར་ཏོ་༑༑ཁྱིམ་བདག་དེ་འགྱོད་པ་སྐྱེས་ནས་དེས་བསམས་པ་༑་དེ་བདག་གི་འཕྲལ་གྱི་བྱ་བ་ཐམས་ཅད ༼༢༽ ལ་སྔོན་དུ་འགྲོ་བ་ཡིན་ན་༑་བདག་གིས་ཅིའི་ཕྱིར་སྦྱོས་སྙམ་མོ་༑༑དེས་བསམས་པ་༑་གལ་ཏེ་ད་མཐོང་ན་བཟོད་པ་གསོལ་ལོ་སྙམ་ནས་དེས་མཉན་ཡོད་ཀྱི་སྒོར་བསྡད་དོ་༑༑དགེ་སློང་དེ་ཡང་སྔ་དྲོ་ཤམ་ཐབས་བགོས་ལྷུང་བཟེད་དང་ཆོས་གོས་ཐོགས་ཏེ་༑་མཉན་ཡོད་དུ ༼༣༽ བསོད་སྙོམས་ལ་ཞུགས་པ་དང་ཁྱིམ་བདག་དེས་དེ་མཐོང་ནས་དེས་སྨྲས་པ་༑་བཞིན་བཟངས་ཁྱོད་རབ་ཏུ་བྱུང་ན་ཁོ་བོའི་རིམ་གྲོ་སུས་བྱེད་པར་འགྱུར་༑་ཚུར་ཤོག་འདོང་ཞེས་དེས་ལག་པ་བརྐྱང་སྟེ་དེའི་ལག་པ་གཉིས་ནས་གཟུང་བར་པ་རྩམས་པ་དང་༑་དེས་དང་པའི་རྒྱལ་པོ ༼༤༽ འདབ་མ་བརྐྱང་བ་ལྟར་སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང་༑་གསལ་བ་དང་༑་ཆར་འབེབས་པ་དང་༑་གློག་འབྱིན་པའི་ཆོ་འཕྲུལ་དག་བྱ་བར་བརྩམས་སོ་༑༑སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་སེམས་གཏོད་པར་བྱེད་ཡིན་པས་ཁྱིམ་བདག་དེ ༼༥༽ ཤིང་ལྗོན་པ་རྩ་པ་ནས་བཅང་པ་བཞིན་དུ་དགེ་སློང་དེའི་རྐང་པ་གཉིས་ལ་གཏུགས་ནས་སྨྲས་པ་༑་འཕགས་པ་ཁྱོད་ཀྱིས་ཡོན་ཏན་གྱི་ཚོགས་འདི་ལྟ་བུ་བརྙེས་སམ་༑་ཐོབ་བོ་༑༑དེས་དེ་ལ་ཡོ་བྱང་ཐམས་ཅད་ཀྱིས་བསྟབས་པ་དང་༑་ཐམས་ཅད་དུ་ཁྱིམ་བདག་ཆེ་གོ་མོ་ཞིག་གི་བྲན ༼༦༽ རབ་ཏུ་བྱུང་ནས་ཡོན་ཏན་གྱི་ཚོགས་དེ་ལྟ་བུ་ཐོབ་བོ་ཞེས་སྒྲ་གྲགས་སོ་༑༑ཀོས་ལའི་རྒྱལ་པོ་གསལ་རྒྱལ་གྱིས་ཁྱིམ་བདག་ཆེ་གེ་མོའི་བྲན་རབ་ཏུ་ཕྱུང་ནས་ཡོན་ཏན་གྱི་ཚོགས་དེ་ལྟ་བུ་ཐོབ་བོ་ཞེས་ཐོས་ནས་དེས་བློན་པོ་རྣམས་ལ་བསྒོ་པ་༑་ཤེས་ལྡན་དག་ང་ནི་རྒྱལ་པོ་རྒྱལ་རིགས་སྦྱི་བོར ༼༧༽ དབང་བསྐུར་བ་བྱ་བ་ཐམས་ཅད་ཀྱི་མངའ་བདག་ཡིན་པས་དེང་ཕྱིན་ཆད་འགའ་ཞིག་གི་བྲན་རབ་ཏུ་འབྱུང་བར་འདོད་ན་དེས་མི་བཟློག་པར་བྱའོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེ་ལ་བྲན་མཁས་པ་༑་ལེ་ལོ་མེད་པ་༑་སྒྲུབ་ཕོར་པ་༑་འཕྲལ་གྱི་བྱ་བ་ཐམས་ཅད་ལ་སྔོན་དུ ༼༧༧ཨ༡༽ འགྲོ་བ་ཞིག་ཡོད་དོ་༑༑དུས་གཞན་ཞིག་ན་དེས་བྲན་དེ་སྤྱོས་པ་དང་བྲན་དེས་བསམས་པ་༑་ཁྱིམ་བདག་འདི་མགུ་དཀའ་བར་གྱུར་པས་བདག་གིས་འདིའི་སེམས་སྲུང་བར་བྱེད་མི་ནུས་ཀྱིས་འགྲོས་སུ་འགྲོའོ་སྙམ་མོ་༑༑དེས་བསམས་པ་༑་ཡུལ་གཏོང་བ་ནི་དཀའ ༼༢༽ བ་བྱེད་པ་ཡིན་གྱིས་ཤཱཀྱ་འི་སྲས་ཀྱི་དགེ་སྦྱོང་འདི་དག་ན་རྒྱལ་པོ་ལས་གཞོན་ནུའི་ཡོངས་སུ་སྤང་བ་ཐོབ་པས་འདི་དག་གི་ནང་དུ་རབ་ཏུ་འབྱུང་བར་བྱའོ་སྙམ་ནས་དེ་རྒྱལ་བྱེད་ཀྱི་ཚལ་དུ་སོང་སྟེ་༑་དགེ་སློང་གི་གན་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑༼༣༽ དེས་དེ་རབ་ཏུ་དབྱུང་ཞིང་བསྙེན་པར་རྫོགས་པར་བྱས་ནསྡེའི་འོག་ཏུ་ཉི་མ་གཉིས་སམ་གསུམ་དུ་ཀུན་དུ་སྤྱད་པའི་ཆོས་དགེ་སློང་ཏུ་བཅུག་ནས་སྨྲས་པ་༑་བཞིན་བ་ཟངས་རི་དགས་ཀྱིས་རི་དགས་མི་སོས་༑༑མཉན་ཡོད་རྒྱ་ཆེ་ལ་རང་གི་སྦྱོད་ཡུལ་དང་ཡང་ཀྱི་ཡུལ་ཡིན་གྱིས་བསོད ༼༤༽ སྙོམས་སྒྲུབས་ལ་འཚོ་བར་གྱིས་ཤིག་༑་ཁྱིམ་བདག་དེ་འགྱོད་པ་སྐྱེས་ནས་དེས་བསམས་པ་༑་དེ་བདག་གི་འཕྲལ་གྱི་བྱ་བ་ཐམས་ཅད་ལ་སྔོན་དུ་འགྲོ་བ་ཡིན་ན་༑་བདག་གིས་ཅིའི་ཕྱིར་སྤྱོས་སྙམ་མོ་༑༑དེས་བསམས་པ་༑་གལ་ཏེ་ད་མཐོང་ན་བཟོད་པ་གསོལ་ལོ་སྙམ ༼༥༽ ནས་དེས་མཉན་ཡོད་ཀྱི་སྒོར་བསྔད་དོ་༑༑དགེ་སློང་དེ་ལང་སྔ་དྲོ་ཤམ་ཐབས་བགོས་ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་པ་དང་༑་ཁྱིམ་བདག་དེས་དེ་མཐོང་ནས་དེས་སྨྲས་པ་༑་བཞིན་བཟངས་ཁྱོད་རབ་ཏུ་བྱུང་ན་ཁོ་བོའི་རིམ་གྲོ་སུས་བྱེད་པར ༼༦༽ འགྱུར་༑་ཚུར་ཤོག་འདོང་ཞེས་དེས་ལག་པ་བརྐྱང་སྟེ་དེའི་ལག་པ་གཉིས་ནས་གསུལ་བར་བརྩམས་པ་དང་༑་དེས་སྨྲས་པ་༑་ཁོ་བོ་ཅག་ལ་རྒྱལ་པོས་གཞོན་ནུའི་ཡོངས་སུ་སྤང་བ་བྱིན་ནས་གལ་ཏེ་རེག་པར་བྱེད་ན་ཁྱོད་ཀྱི་ལག་པ་མཁྲིག་མནས་གཅོད་དུ་གཞུག་གོ་༑༑དེ་ཤཱཀྱ་འི་བུའི ༼༧༽ དགེ་སྦྱོད་རྣམས་ཀྱི་དགེ་སྦྱོང་གི་ཆུལ་ནི་ཚིག་པ་ཡིན་ནོ་༑༑བྲམ་ཟེའི་ཚུལ་ནི་ཚིག་པ་ཡིན་ཏེ་༑་འདི་ལྟར་བྲན་ཡང་དག་ཏུ་དབྱིན་པར་བྱེད་དོ་ཞེས་སྨོད་པར་བྱེད་༑་ཕྱར་ཀ་གཉོད་པར་བྱེད་༑་ཁ་ཟེར་བར་བྱེད་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱི་གསོལ་བ་དང་༑ ༼༧༧བ༡༽ བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་བྲན་རབ་ཏུ་འབྱིན་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་བྲན་རབ་ཏུ་དབྱུང་བར་མི་བྱའོ་༑༑འགའ་ཞག་གི་གན་དུ་རབ་ཏུ་འབྱུང་བར་འདོད་པ་འོངས་ན ༼༢༽ དེས་དེ་ལ་བྲན་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགའ་ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག ༼༣༽ པ་དེ་ལ་བུ་ལོན་ཆགས་པ་ཞིག་གིས་དུས་རང་དུས་སུ་དངོས་དང་སྐྱེད་འཇལ་བར་བྱེད་དོ་༑༑དུས་གཞན་ཞིག་ན་ཁྱིལ་བདག་དེས་བུ་ལོན་ཆགས་པ་དེ་མ་ཚོར་བ་ཁོ་ན་ར་བཟུང་ནས་སྨྲས་པ་༑་དངོས་དང་སྐྱེད་ཅིག་ཅར་ཕུལ་ཅིག་ཅེས་དེས་དེ་དུས་ཅུང་ཟད་ཅིག་ཏུ་བཟུང་སྟེ་བཏང་པ་དང་དེས ༼༤༽ བསམས་པ་༑་ཁྱིམ་པ་དག་འདི་མགུ་དཀའ་བར་གྱུར་པས་བདག་གིས་དངོས་དང་སྐྱེད་ཅིག་ཅར་འཇལ་མི་ནུས་ཀྱིས་འབྲོས་སུ་འགྲོའོ་སྙམ་མོ་༑༑དེས་བསམས་པ་ཡུལ་གཏོང་བ་ནི་དཀའ་བ་བྱེད་པ་ཡིན་གྱིས་ཤཱཀྱ་འི་སྲས་ཀྱ་དགེ་སྦྱོང་འདི་དག་གིས་རྒྱལ་པོ་ལས་གཞོན་ནུའི་ཡོངས་སུ་སྤང་བ ༼༥༽ ཐོབ་པས་འདི་དག་གི་ནང་དུ་རབ་ཏུ་འབྱུང་བར་བྱའོ་སྙམ་ནས་༑་དེ་རྒྱལ་བྱེད་ཀྱི་ཚལ་དུ་སོང་སྟེ་དགེ་སློང་གི་གང་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ཏེ་གངམས་ངག་ཁྱིན་ནས་༑་དེས ༼༦༽ བརྩོན་པ་དང་༑་འབད་པ་དང་༑་བརྩལ་པར་བྱས་པས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱས་ཏེ་༑་དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོང་བ་དང་གསེར་དུ་མཉམ་པ་༑་ནམ་མཁའ་དང་ལག་མཐིལ་དུ་མཚུངས ༼༧༽ པའི་སེམས་དང་ལྡན་པ་༑་ཙན་དན་ཞག་ལོན་པར་བཞག་པ་ལྟ་བུ་རིག་པས་སྒོ་ངའི་སྒྲུབས་དྲལ་བར་གྱུར་ཅིང་རིག་པ་དང་༑་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ་དང་༑་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་ཉེ ༼༧༨ཨ༡༽ དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑་མངོན་དུ་སྨྲ་བར་བྱ་བར་གྱུར་ཏོ་༑༑ཁྱིམ་བདག་དེ་འགྱོད་པ་སྐྱེས་ནས་དེས་བསམས་པ་༑་དེ་བདག་ལ་སུས་དང་དུས་སུ་དངོས་དང་སྐྱེད་འབུལ་བ་ཡིན་ན་བདག་གིས་ཅིའི་ཕྱིར་བཟུང ༼༢༽ སྙམ་མོ་༑༑དེས་བསམས་པ་༑་གལ་ཏེ་ད་མཐོང་ན་བཟོད་པ་གསོལ་ལོ་སྙམ་ནས་དེས་མཉན་ཡོད་ཀྱི་སྒོར་བསྡད་དོ་༑༑དགེ་སློང་དེ་ཡང་དྲོ་ཤམ་ཐབས་བགོས་ལྷུང་བཟོད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་པ་དང་༑་ཁྱིམ་བདག་དེས་དེ་མཐོང་ནས ༼༣༽ དེས་སྨྲས་པ་༑་བཞིན་བཟངས་ཁྱོད་རབ་ཏུ་བྱུང་ན་ཁོ་བོ་ལ་དུས་དང་དུས་སུ་དངོས་དང་སྐྱེད་སུས་འབུལ་བར་འགྱུར་༑་ཚུར་ཤོག་འདོང་ཞེས་དེས་ལག་པ་བརྐྱང་སྟེ་དེའི་ལག་པ་གཉིས་ནས་གཟུང་བ་ར་བརྩམས་པ་དང་༑་དེས་དང་པའི་རྒྱལ་པོ་འདབ་མ་བརྐྱང་བ་ལྟར་སྟེང་གི་ནམ་མཁའ ༼༤༽ ལ་མངོན་པར་འཕགས་ནས་འབར་བ་དང་༑་གསལ་བ་དང་༑་ཆར་འབེབས་པ་དང་༑་གློག་འབྱིན་པའི་ཆོ་འཕྲུལ་དག་བྱ་བར་བརྩམས་སོ་༑༑སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་སེམས་གཏོད་པར་བྱེད་པ་ཡིན་པས་ཁྱིམ་བདག་དེ་ཤིང་ལྗོན་པ་རྩ་བ་ནས་བཅར་པ་བཞིན་དུ་དགེ ༼༥༽ སློང་དེའི་རྐང་པ་གཉིས་ལ་གཏུགས་ནས་སྨྲས་པ་༑་འཕགས་པ་ཁྱོད་ཀྱིས་ཡོན་ཏན་གྱི་ཚོགས་འདི་ལྟ་བུ་བརྙེས་སམ་༑་ཐོབ་བོ་༑༑དེས་དེ་ལ་ཡོ་བྱད་ཐམས་ཅད་ཀྱིས་བསྟབས་པ་དང་༑་ཐམས་ཅད་དུ་ཁྱིམ་བདག་ཆེ་གེ་མོ་ཞིག་གི་དུ་ལོན་ཆགས་པ་རབ་ཏུ་བྱུང་ནས་ཡོན་ཏན་གྱི ༼༦༽ ཚོགས་དེ་ལྟ་བུ་ཐོབ་བོ་ཞེས་སྒྲ་གྲགས་སོ་༑༑ཀོ་ས་ལའི་རྒྱལ་པོ་གསལ་རྒྱལ་གྱིས་ཁྱིམ་བདག་ཆེ་གེ་མོ་ཞིག་གི་བུ་ལོན་ཆགས་པ་རབ་ཏུ་བྱུང་ནས་ཡོན་ཏན་གྱི་ཚོགས་དེ་ལྟ་བུ་ཐོབ་བོ་ཞེས་ཐོས་ནས་༑་དེས་བློན་པོ་རྣམས་ལ་བསྒོ་པ་ཤེས་ལྡན་དག་ང་ནི་རྒྱལ་པོ་རྒྱལ་རིགས་སྤྱི་བོར་དབང ༼༧༽ བསྐུར་བ་བྱ་བ་ཐམས་ཅད་ཀྱི་མངའ་བདག་ཡིན་པས་དེང་ཕྱིན་ཆད་འགའ་ཞིག་གི་བུ་ལོན་ཆགས་པ་རབ་ཏུ་འབྱུང་བར་འདོད་ན་དེས་དེ་མི་བཟློག་པར་བྱའོ་༑༑་༑༑མཉན་ཡོད་ན་ཁྱིམ་བདག་ཅིག་འདུག་པ་དེ་ལ་བུ་ལོན་ཆགས་པ་ཞིག་གིས་དུས་དང་དུས་སུ་དངོས་དང་སྐྱེད་འཇལ ༼༧༨བ༡༽ བར་བྱེད་དོ་༑༑དུས་གཞན་ཞིག་ན་ཁྱིམ་བདག་དེས་བུ་ལོན་ཆགས་པ་དེ་མཚོར་བ་ཁོ་ནར་བཟུང་ནས་སྨྲས་པ་༑་དངོས་དང་སྐྱེད་ཅིག་ཅར་ཕུལ་ཅིག་ཅེས་དེས་དེ་དུས་ཅུང་ཟད་ཅིག་བཟུང་ནས་བཏང་བ་དང་༑་དེས་བསམས་པ་༑་ཁྱིམ་བདག་འདི་མགུ་དཀའ་བར་གྱུར་པས་བདག་གིས ༼༢༽ དངོས་དང་སྐྱེད་ཅིག་ཅར་འཇལ་མི་ནུས་ཀྱིས་འབྲོས་སུ་འགྲོའོ་སྙམ་མོ་༑༑དེས་བསམས་པ་༑་ཡུལ་གཏོང་བ་ནི་དགའ་བ་བྱེད་པ་ཡིན་གྱིས་ཤཱཀྱ་འི་སྲས་ཀྱི་དགེ་སྦྱོང་འདི་དག་གིས་རྒྱལ་པོ་ལས་གཞོན་ནུའི་ཡོངས་སུ་སྤང་བ་ཐོབ་པས་འདི་དག་གི་ནང་དུ་རབ་ཏུ་འབྱུང་བར་བྱའོ་སྙམ་ནས་༑་དེ ༼༣༽ རྒྱལ་བྱེད་ཀྱི་ཚལ་དུ་སོང་སྟེ་དགེ་སློང་གི་གན་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ནསྡེའི་འོག་ཏུ་ཉི་མ་གཉིས་སམ་གསུམ་དུ་ཀུན་དུ་སྤྱད་པའི་ཆོས་དག་སློབ་ཏུ་བཅུག་ནས་སྨྲས་པ་༑་བཞིན་པ་ཟངས ༼༤༽ རི་དགས་ཀྱིས་རི་དགས་མི་སོས་༑་མཉན་ཡོད་རྒྱ་ཆེ་ལ་རང་གི་སྤྱོད་ཡུལ་དང་ལབ་ཀྱི་ཡུལ་ཡིན་གྱིས་བསོད་སྙོམས་སྨུབས་ལ་འཚོ་བར་གྱིས་ཤིག་ཁྱིམ་བདག་དེ་འགྱོད་པ་སྐྱེས་ནས་དེས་བསམས་པ་༑་དེ་བདག་ལ་དུས་དང་དུས་སུ་དངོས་དང་སྐྱེད་འབུལ་བ་ཡིན་ན་༑་བདག་གིས ༼༥༽ ཅིའི་ཕྱིར་གཟུང་སྙམ་མོ་དེས་བསམས་པ་༑་གལ་ཏེང་མཐོང་ན་བཟོད་པ་གསོལ་ལོ་སྙམ་ནས་དེས་མཉན་ཡོད་ཀྱི་སྒོར་བསྡད་དོ་༑༑དགེ་སློང་དེ་ཡང་སྔ་དྲོ་ཤམ་ཐབས་བགོས་ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་པ་དང་༑་ཁྱིམ་བདག་དེས་དེ ༼༦༽ མཐོང་ནས་དེས་སྨྲས་པ་༑་བཞིན་བཟངས་ཁྱོད་རབ་ཏུ་བྱུང་ན་ཁོ་བོ་ལ་དུས་དང་དུས་སུ་དངོས་དང་སྐྱེད་སུ་འབུལ་བར་འགྱུར་༑༑ཚུར་ཤོག་འདོང་ཞེས་དེས་ལག་པ་བརྐྱང་སྟེ་༑་དེའི་ལག་པ་གཉིས་ནས་གཟུང་བར་བརྩམས་པ་དང་དེས་སྨྲས་པ་༑་ཁོ་བོ་ཅག་ལ་རྒྱལ་པོས་གཞོན་ནུའི ༼༧༽ ཡོངས་སུ་སྤང་བ་བྱིན་པས་གལ་ཏེ་རེག་པར་བྱེད་ན་ཁྱོད་ཀྱི་ལག་པ་མཁྲིག་མ་ནས་གཅོད་དུ་གཞུག་གོ་༑༑དེ་ཤཱཀྱ་འི་བུའི་དགེ་སྦྱོང་རྣམས་ཀྱི་དགེ་སྦྱོང་གི་ཚུལ་ནི་ཚིག་པ་ཡིན་ནོ་༑༑བྲམ་ཟེའི་ཚུལ་ནི་ཚིག་པ་ཡིན་ཏེ་༑་འདི་ལྟར་བུ་ལོན་ཆགས་པ་ཡང་རབ་ཏུ་འབྱིན་པར་བྱེད་དོ་ཞེས་སྨོད་པར ༼༧༩ཨ༡༽ བྱེད་༑་ཕྱར་ཀ་གཏོང་པར་བྱེད་༑་ཁ་ཟེར་བར་ཕྱེད་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དགུ་བུ་ལོན་ཆགས་པ་རབ་ཏུ་འབྱིན་པ་ལས ༼༢༽ གྱུར་པ་ཡིན་ནོ་སྙམ་ནས་བཀའ་སྩལ་བ་༑་དེ་ལྟ་པས་ན་དགེ་སློང་གིས་བུ་ལོན་ཆགས་པ་རབ་ཏུ་དབྱུང་བར་མི་བྱའོ་༑༑འགའ་ཞིག་གི་གན་དུ་རབ་ཏུ་དབྱུང་བར་འདོད་པ་འོངས་ན་དེས་དེ་ལ་བུ་ལོན་ཆགས་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ ༼༣༽ ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱོད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་༑་དེ་དེ་དང་ལྷན ༼༤༽ ཅིག་རྩེ་པར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་པར་བྱེད་༑་དགའ་བར་བྱེད་༑་དགའ་མགུར་སྤྱོད་པ་དེའི་དུ་བྱུང་ནས་བསྲིངས་ཤིང་བསྐྱེད་དེ་ཆེན་པོར་གྱུར་ཏོ་༑༑དུས་གཞན་ཞིག་ན་དེས་བུ་དེ་སྤྱོས་པ་དང་༑་བུ་དེས་བསམས་པ་༑་ཕ་འདི་མགུ ༼༥༽ དཀའ་བར་གྱུར་པས་བདག་གིས་འདིའི་སེམས་སྲུང་བར་བྱེད་མི་ནུས་ཀྱིས་འབྲོས་སུ་འགྲོའོ་སྙམ་མོ་༑༑དེས་བསམས་པ་༑་ཡུལ་གཏོང་པ་ནི་དཀའ་བ་བྱེད་པ་ཡིན་ཀྱིས་ཤཱཀྱ་འི་སྲས་ཀྱི་དགེ་སྐྱོང་འདི་དག་ནི་རྒྱལ་པོ་ལས་གཞོན་ནུའི་ཡོངས་སུ་སྤང་བ་ཐོབ་པས་འདི་དག་གི་ནང་དུ་རབ་ཏུ་འབྱུང ༼༦༽ བར་བྱའོ་སྙམ་ནས་༑་དེ་རྒྱལ་བྱེད་ཀྱི་ཚལ་དུ་སོང་སྟེ་དགེ་སློང་གི་གན་དུ་སོང་ནས་སྨྲས་པ་༑༑འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་སྐྱབས་སུ་འགྲོ་བ་དང་བསླབ་པའི་གཞི་དག་བྱིན་ནས་གང་གིས་དེ་ཞུ་བར་བྱེད་པའི་དགེ་སློང་ལ་ཡང་གསོལ་བ་བཏབ་༑་གང ༼༧༽ གིས་དེའི་སྐྲ་དང་ཁ་སྤུ་དག་འདྲེག་བར་བྱེད་པའི་དགེ་སློང་ལ་ཡང་གསོལ་བ་བཏབ་གང་གིས་དེའི་ཁྲུས་བྱེད་པའི་དགེ་སློང་ལ་ཡང་གསོལ་བ་བཏབ་༑་གང་གིས་དེ་དགེ་ཚུལ་ཉིད་དུ་ཉེ་བར་སྒྲུབ་པར་བྱེད་པའི་དགེ་སློང་ལ་ཡང་གསོལ་བ་བཏབ་སྟེ་༑་དེ་རབ་ཏུ་ཕྱུང་ནས་གང་གིས་དེའི་ལས ༼༧༩བ༡༽ བྱེད་པའི་དགེ་སློང་ལ་ཡང་གསོལ་བ་བཏབ་༑་གང་གིས་དེ་ལ་གསང་སྟེ་སྟོན་པའི་དགེ་སློང་ལ་ཡང་གསོལ་བ་བཏབ་༑་གང་དག་དེའི་ལས་ཀྱི་གནས་སུ་འཇུག་པར་འགྱུར་པའི་དགེ་སློང་དག་ལ་ཡང་གསོལ་བ་བཏབ་ནས་དེ་བསྙེན་པར་རྫོགས་པར་བྱེད་པ་ན་༑་ཁྱིམ་བདག་དེ་འོངས ༼༢༽ ནས་དྲིས་པ་༑་འཕགས་པ་ཁྱེའུ་འདི་འདྲ་བ་ཞིག་མཆིས་པ་གཟིགས་སམ་༑་དེས་སྨྲས་པ་༑་དེ་ཞུ་བར་བྱེད་༑་དེ་སྐྲ་དང་ཁ་སྦུ་དག་འབྲེག་པར་བྱེད་༑་དེ་ཁྲུས་བྱེད་དེ་༑་དགེ་ཚུལ་ཉིད་དུ་ཉེ་བར་སྒྲུབ་པར་བྱེད་༑་དེ་བསྙེན་པར་རྫོགས་པར་བྱེད་དོ་ཞེས་དེ་དག་གིས་དེ་བསྙེན ༼༣༽ པརརྫོགས་པར་བྱས་ནས་གྲིབ་ཚོད་གཞལ་ཞིང་ཉིན་མཚན་གྱི་ཆ་དང་༑་དུས་ཚིགས་བརྗོད་དེ་༑་གནས་རྣམས་དང་༑་ལྟུང་བར་འགྱུར་བའི་ཆོས་རྣམས་དང་༑་དགེ་སྦྱོང་བྱེད་པའི་ཆོས་རྣམས་དང་༑་མཆོག་ཏུ་འདོད་པར་བྱ་བ་ཡང་དག་པ་ཉིད་ཀྱིས་རྫོགས་པ་ཉིད་དང་༑ ༼༤༽ ཚུལ་ཁྲིམས་ཀྱིས་མཉམ་པར་གྱུར་པ་ཉིད་བསྒྲུབ་པ་ལ་ངེས་པར་སྦྱང་བར་བྱ་བ་དང་༑་ཚུལ་དང་འབྲེལ་པའི་གཟུགས་བརྙན་ལ་ངེས་པར་སྦྱར་བར་བྱ་བ་དང་༑་དུལ་བར་གནས་པ་ཉིད་ལ་ངེས་པར་སྦྱར་བར་བྱ་བ་དང་༑་དགོས་པ་རྗེས་སུ་བསྒྲུབ་པ་ལ་ངེས་པར་སྦྱར་བར་བྱ་བ་དང་༑ ༼༥༽ མ་བརྗོད་པ་ཡང་དག་པར་བླངས་པ་ཡོངས་སུ་ཤེས་པའི་བསྒྲུབ་པར་འགྱུར་བ་ཉིད་དང་༑་གུས་པ་ལ་ངེས་པར་སྦྱར་བ་༑་ཤེས་རབ་མཆོག་གི་བསྟན་པ་ལ་༑༑ཁྱོད་ནི་བསྙེན་པར་རྫོགས་པར་གྱུར་༑༑དལ་དང་འབྱོར་པ་རྙེད་དཀའ་པས་༑༑འདི་དག་ཇི་ལྟ་བཞིན་དུ་སྒྲུབས་༑ ༼༦༽ མཛེས་པ་རབ་ཏུ་དབྱུང་བ་དང་༑༑ཡོངས་སུ་དག་པ་བསྙེན་རྫོགས་པར་༑༑རྫོགས་སངས་རྒྱས་ཀྱིས་རབ་མཁྱེན་ཏེ་༑༑བདེན་པའི་མཚན་གྱིས་བཀའ་སྩལ་ཏོ་༑༑ཞེས་བྱ་བ་དང་༑་བསྒྲུབ་པར་བྱ་བ་ཐབས་བརྗོད་པ་དང་བཅས་པ་ལ་ངེས་པར་སྦྱར་བར་བྱས་ཏེ་༑་དགེ་སློང་དེ ༼༧༽ དག་ལངས་པ་དང་ཁྱིམ་བདག་དེ་འོངས་ཏེ་སྨྲས་པ་༑་འཕགས་པ་དག་ཅི་ཁྱེད་ཅག་སྤུ་གྲི་ཐོགས་པ་འབའ་ཞིག་གིས་སྔོད་དམ་༑་གལ་ཏེ་བདག་ལ་དང་པ་མ་མཆིས་པར་གྱུར་དུ་ལགས་ན་འདིའི་ཚངས་པར་སྤྱོད་པའི་བར་ཆད་དུ་འགྱུར་རོ་༑༑ཀྱེ་མ་ཁྱོད་ཀྱིས་ཞག་བདུན་ནམ་བརྒྱད ༼༨༠ཨ༡༽ ཅིག་བསྲེལ་ན་ཅི་ནོངས་ཞེས་ཟེར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑་བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་རབ་ཏུ་འབྱུང་བར་འདོད་པ་ཕ་མས་མ་གནང་བ་ཞག་བདུན་མི ༼༢༽ བསྲེལ་བ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་འགའ་ཞིག་གི་གན་དུ་རབ་ཏུ་འབྱུང་བར་འདོད་པ་ཕ་མ་གསོན་ཞིང་དེ་གཉིས་ཀྱིས་མ་གནང་བར་འོངས་ན་ཞག་བདུན་ནམ་བརྒྱད་བསྲེལ་བར་བྱའོ་༑༑བཅོམ་ལྡན་འདས་ཀྱིས་རབ་ཏུ་འབྱུང་བར་འདོད་པ་འོངས་ན ༼༣༽ ཞག་བདུན་ནམ་བརྒྱད་བསྲེལ་བར་བྱའོ་ཞེས་བཀའ་སྩལ་ནས་༑་རབ་ཏུ་འབྱུང་བར་འདོད་པ་ཕ་མས་གནང་བ་གཞན་དག་འོངས་ཤིང་ཡུལ་ཐག་རིང་བ་ཕ་མས་གཏམ་ཡང་མི་ཐོས་པ་དག་ཀྱང་འོངས་པ་ན་༑་དགེ་སློང་རྣམས་ཀྱིས་དེ་དག་ཀྱང་ཞག་བདུན་ནམ་བརྒྱད་སྲེལ་བར་བྱེད ༼༤༽ པས་དེ་དག་རབ་ཏུ་བྱུང་བ་མ་ཐོབ་པར་དོང་སྟེ་༑་དེ་ཉིད་ཚེ་དང་ལྡན་པ་དེ་དག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་པའི་སྒབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ ༼༥༽ ལྡན་འདས་ཀྱིས་བཀའ་སྩལ་པ་༑་ཕ་མས་གནང་བ་གང་དག་འོངས་པ་དང་༑་ཡུལ་ཐག་རིང་པོ་ཕ་མས་གཏམ་ཡང་མི་ཐོས་པ་གང་དག་འོངས་པ་དེ་དག་ནི་རབ་ཏུ་དབྱུང་བར་བྱ་སྟེ་༑་འདི་ལ་བགྱོད་པར་མི་བྱའོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ ༼༦༽ མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑་དགའ་བར་བྱེད་༑ ༼༧༽ དགའ་མགུར་སྤྱོད་པར་བྱེད་པ་དེའི་བུ་བྱུང་ནས་དེས་ཆུང་མ་ལ་སྨྲས་པ་༑་བཟང་པོ་ཡུ་བུ་ཅག་གི་བུ་ལོན་འཇལ་བར་བྱེད་པ་དང་༑་ནོར་སྤྱོད་པ་སྐྱེས་ཀྱིས་༑་ཁོ་བོ་ཟོང་ཐོགས་ཏེ་ཡུལ་གཞན་དུ་འགྲོའོ་༑༑རྗེའི་སྲས་དེ་བཞིན་མཛོད་ཅིག་༑་དེ་ཟོང་ཐོགས་ཏེ་ཡུལ་གཞན་དུ་སོང ༼༨༠བ༡༽ བ་དང་༑་དེ་དེ་ཉིད་དུ་ཚུལ་མ་ཡིན་པས་སྡུག་བསྔལ་བར་གྱུར་ཏོ་༑༑མས་ཁྱེའུ་དེ་ཉེ་དུའི་མཐུ་དང་ལག་མཐུས་བསྙོན་ཅིང་གསོས་ཏེ་བསྐྱེད་ནས་༑་དེས་ཁྱེའུ་དེ་ཡིག་དཔོན་ལ་བཅོལ་བ་དང་༑་ཁྱེའུ་དེའི་ན་ཟླ་རྣམས་ཀྱིས་ནི་ཡིག་འབྲུའི་ཡི་གེ་དག་ལོབས་ནས་ཕྱི་རོལ་གྱི་བསྟན ༼༢༽ བཅོམ་དག་བཀླག་པང་བརྩམས་སོ་༑༑དེ་ནི་ཡིག་འབྲུའི་ཡི་གེ་དེ་དག་ཉིད་ལ་སློབ་པར་བྱེད་པ་དང་༑་དེའི་མ་ཡིག་དཔོན་གྱི་གན་དུ་སོང་སྟེ་ཕྱིན་ནས་སྨྲས་པ་༑་ཇོ་བོ་ཁྱེའུ་འདིའི་ན་ཟླ་ཁྱེའུ་དག་གིས་ཁྱོད་ལ་ཅི་འབུལ་བ་དེ་བདག་ཀྱང་ཁྱོད་ལ་འབུལ་ན་༑་ཁྱེའུ་འདིའི་ན་ཟླ ༼༣༽ ཁྱེའུ་དག་གིས་ནི་ཡི་གེའི་ཡིག་འབྲུ་དག་ལོངས་ནས་ཕྱི་རོལ་གྱི་བསྟན་བཅོས་དག་བཀླག་པར་བརྩམས་ན་༑་ཁྱེའུ་འདི་ནི་ད་དུང་ཡིག་འབྲུའི་ཡི་གེ་དག་སློབ་པར་བགྱིད་དོ་༑༑དེས་སྨྲས་པ་༑་རྒྱུ་གཉིས་ཀྱིས་རིག་ཁ་ལོབས་པར་འགྱུར་ཏེ་༑་གང་ལ་བདག་ཉིད་ལས ༼༤༽ བྱུང་བའི་ངོ་ཚ་ཤེས་པ་ཡོད་པ་དང་༑་གང་ལ་ཕྱི་རོལ་ལས་བྱུང་བའི་ཁྲེལ་ཡོད་པ་ཡོད་པས་སོ་༑༑ཁྱེའུ་འདི་ལ་ནི་ངོ་ཚ་ཤེས་པ་ཡང་མེད་ལ་༑་ཁྲིལ་ཡོད་པ་ཡང་མེད་དོ་༑༑འདི་ལྟར་ཁྱོད་ལ་ཡང་ཉེས་པ་ཡོད་དེ་༑༑ཁོ་བོས་འདི་གཞུས་པ་ན་ཁྱོད་ཀྱིས་ཤེད་བསྐྱེད་དོ་༑༑༼༥༽ དེས་སྨྲས་པ་༑་དེ་དེ་བཞིན་ནོ་༑༑བདག་ལ་ནོངས་པ་དེ་མཆིས་ཏེ་༑་ཁྱོད་ཀྱིས་གཞུས་པ་བདག་གིས་ཤེད་བསྐྱེད་དོ་༑༑དུས་གཞན་ཞིག་ན་དེས་དེ་གཞུམ་པ་དང་༑་དེ་དུ་ཞིང་མའི་གན་དུ་སོང་ངོ་༑༑མས་དེ་ལ་སྨྲས་པ་༑་དུ་ཁྱོད་ཅིའི་ཕྱིར་དུ་༑་མ་བདག་ཡིག་དཔོན་གྱིས ༼༦༽ གཞུས་སོ་༑༑མས་ཀྱང་དེ་གཞུས་པ་དང་ཁྱེའུ་དེས་བསམས་པ་༑་གཉི་གར་ཉེས་དམིགས་བྱུང་སྟེ་༑་སྔོན་ནི་བདག་གནས་གཅིག་ཏུ་གཞུས་ན་༑་དེ་ནི་གནས་གཉི་གར་གཞུས་པས་བདག་གིས་གནས་གཉི་གར་གནོད་པ་མི་བཟོད་པས་འབྲོས་སོ་སྙམ་ནས་དེ་རྒྱལ་བྱེད་ཀྱི་ཚལ ༼༧༽ དུ་སོང་བ་དང་༑་དེ་ན་དགེ་ཚུལ་ཞིག་མེ་ཏོག་ཐུ་བ་དེ་དེས་མཐོང་ནས་ཁྱེའུ་དེས་སྨྲས་པ་༑་འཕགས་པ་ཁྱོད་རེ་བ་དེ་༑་ཅིའི་ཕྱིར་༑་གང་གི་ཕྱིར་ཁྱོད་རབ་ཏུ་བྱུང་བས་སོ་༑༑ཁྱོད་ཅིའི་ཕྱིར་རབ་ཏུ་མི་འབྱུང་༑་འཕགས་པ་བདག་སུས་རབ་ཏུ་འབྱིན་པར་འགྱུར་༑་དེས་སྨྲས་གཚུར ༼༨༡ཨ༡༽ ཤོམ་མཁན་པོའི་གན་དུ་འདོད་ཞེས་དེས་དེ་ཁྲིད་དེ་མཁན་པོའི་གན་དུ་སོང་ནས་སྨྲས་པ་༑་མཁན་པོ་རིགས་ཀྱི་བུ་འདི་རབ་ཏུ་འབྱུང་བར་འཚལ་གྱིས་འདི་རབ་ཏུ་འབྱུང་དུ་གསོལ་༑་དེས་དེ་རབ་ཏུ་ཕྱུང་འོ་༑༑དེའི་མ་ཡིག་དཔོན་གྱི་གན་དུ་སོང་སྟེ་སྨྲས་པ་༑་ཁྱེའུ ༼༢༽ དེ་ད་གར་མཆིས་༑་དེ་དེ་རིང་ཁོ་བོས་གཞུས་སོ་༑༑དེས་ཀྱང་སྨྲས་པ་༑་བདག་གིས་ཀྱར་དེ་དེ་རིང་གཞུས་སོ་༑༑ཡིག་དཔོན་གྱིས་སྨྲས་པ་༑་དོ་བྲོས་ཀྱིས་ཚོལ་དུ་སོང་ཤིག་༑་དེས་དགའ་ཐུང་ཀྱི་ཚལ་དང་མུ་སྟེགས་ཀྱི་གནས་དེ་དང་དེ་དག་ཏུ་བུ་འདྲི་ཞིང་སོང་སྟེ་དྲིས་ན་དེའི ༼༣༽ གཏམ་ཐོས་པ་ཡང་སུ་ཡང་མེད་དོ་༑༑དེ་མཉན་ཡོད་དུ་སོང་སྟེ་སྒོར་བསྡད་པ་དང་༑་དགེ་ཚུལ་དེ་ཡང་སྔ་དྲོ་ཤམ་ཐབས་བགོས་ལྷུང་བཟོད་དང་ཆོས་གོས་ཐོགས་ཏེ་༑་ཕྱི་བཞིན་འབྲང་པའི་དགེ་སྦྱོང་དགེ་ཚུལ་དེ་ཉིད་དང་མཉན་ཡོད་དུ་བསོད་སྙོམས་ལ་ཞུགས་པ་དང་དེས་དེ ༼༤༽ མཐོང་ནས་དེས་བྲང་བརྡུངས་ཏེ་སྨྲས་པ་༑་བུ་དཀའ་ཐུབ་ཀྱི་ཚལ་དང་མུ་སྟེགས་ཀྱི་གནས་དེ་དང་དེ་དག་ཏུ་ཁོ་མོས་ཁྱོད་ཀྱི་ཕྱིར་མ་བཙལ་བ་དེ་དག་གང་ཡོད་དེ་༑༑ཁྱོད་ཀྱི་གཏམ་ཐོས་པ་ཡང་སུ་ཡང་མེད་ན་༑་ཁྱོད་ཤཱཀྱ་འི་བུའི་རྐུན་མ་རྣམས་ཀྱི་ནང་དུ་ཅིའི་ཕྱིར་རབ་ཏུ་འབྱུང་༑ ༼༥༽ ཚུར་ཤོག་འདོང་ཞེས་དེས་དེའི་ལག་པ་གཉིས་ནས་བཟུང་ནས་ཁྱིམ་དུ་ཁྲིད་དོ་༑༑དེ་ཉིད་ཚེ་དག་ལྡན་པ་དེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་པའི་སྐབས་དེ་བཅོམ་ལྡན་འདས་ལ་དགེ་སློང ༼༦༽ རྣམས་ཀྱིས་གསོལ་པ་དང་༑་བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་དགེ་འདུན་ལ་མ་ཞུས་པར་རབ་ཏུ་འབྱིན་པ་ལས་གྱུར་པ་ཡིན་ནོ་སྙན་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་དགེ་འདུན་ལ་མཞུས་པར་རབ་ཏུ་དབྱུང་བར་མི་བྱའོ་༑༑༼༧༽ འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་དེས་དེ་དེ་འདུན་ལ་ཞུར་གཞུགས་པར་བྱེའོ་༑༑མ་ཞུས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་ཀ་ལ་ན་དཀའི་གནས་ན་བཞུགས ༼༨༡བ༡༽ སོ་༑་༑རྒྱལ་པོའི་ཁབ་ན་བྲམ་ཟེ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་པར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་པ་དེའི་བུ་བྱུང་ནས་བསྲིངས་ཤིང་བསྐྱེད ༼༢༽ དེ་ཆེན་པོར་གྱུར་ཏོ་༑༑དེ་དུས་གཞན་ཞིག་ན་ན་བར་གྱུར་ནས་སྨན་པ་ཐམས་ཅད་ཀྱིས་པོར་བ་དང་མས་དེ་ལ་སྨྲས་པ་༑་བུ་འཚོ་བྱེད་གཞོན་ནུས་གསོས་འདི་ནི་སྨན་པའི་རྒྱལ་པོ་བླན་མེད་པ་ཡིན་གྱིས་འདིའི་གན་དུ་སོང་ཤིག་༑་དེ་འཚོ་བྱེད་ཀྱི་གན་དུ་སོང་སྟེ་སྨྲས་པ་༑་འཚོ་བྱེད་བདག ༼༣༽ ལ་གསོས་མཛོད་ཅིག་༑་དེས་སྨྲས་པ་༑་བཞིན་བཟངས་ཁྱོད་ནི་གསོ་དཀའ་ལ་འདི་ལྟར་ཁོ་བོ་ཡང་གཞན་སུའི་གསོས་ཀྱང་མི་བྱེད་དེ་༑་ཁོ་བོ་ནི་སངས་རྒྱས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་དང་༑་རྒྱལ་པོ་བཙུན་མོའི་འཁོར་དང་བཅས་པ་གཉིས་ཀྱི ༼༤༽ གསོས་བྱེད་དོ་༑༑དེ་མའི་གན་དུ་སོང་བ་དང་མས་སྨྲས་པ་༑་བུ་ཁྱོད་འཚོ་བྱེད་ཀྱི་གན་དུ་སོན་ཏམ་༑་མ་བདག་གིས་འཚོ་བྱེད་ཀྱི་གན་དུ་སོན་ན་དེ་ན་རེ་ཁྱོད་ནི་གསོ་དཀའ་ལ་༑་འདི་ལྟར་ཁོ་བོ་ཡང་གཞན་སུའི་གསོས་ཀྱང་མི་བྱེད་དེ་༑༑ཁོ་བོ་ནི་སངས་རྒྱས་བཅོམ་ལྡན་འདས ༼༥༽ ཉན་ཐོས་ཀྱི་དགེ་འདུན་དང་བཅས་པ་དང་༑་རྒྱལ་པོ་བཙུན་མོའི་འཁོར་དང་བཅས་པ་གཉིས་ཀྱི་གསོས་བྱེད་དོ་ཞེས་ཟེར་རོ་༑༑བུ་གལ་ཏེ་དེ་ལྟ་ན་རབ་ཏུ་བྱུང་ཤིང་༑༑མ་བདག་རིགས་ཀྱི་མཆོག་ཏུ་གྱུར་ནས་ཇི་ལྟར་ཤཱཀྱ་འི་བུའི་དགེ་སྦྱོང་རིགས་སྣ་ཚོགས་ཅན་རྣམས་ཀྱི་ནང་དུ ༼༦༽ རབ་ཏུ་འབྱུང་བར་བྱ་༑་དེས་སྨྲས་པ་༑་བུ་ཁྱོད་ཀྱི་གླང་པར་རྩྭ་ག་ཤ་དང་གུ་ཤ་སྐྱེ་བར་འགྱུར་རམ་ཅི་བབས་སོ་ཅོག་༑་དེ་འོང་མའི་ཚལ་དུ་སོང་སྟེ་དགེ་སློང་གི་གན་དུ་སོང་ནས་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་ཕྱུང་བ་ངང་དེ་འཁུན ༼༧༽ ཞེང་འདུག་གོ་༑༑དེས་སྨྲས་པ་༑་ཅིའི་ཕྱིར་འཁུན་ཅིང་འདུག་༑་མཁན་པོ་བདག་བྲོ་འཚལ་ཏོ་༑༑དེས་སྨྲས་པ་༑་བཞིན་བཟངས་ཅི་ཁྱོད་རབ་ཏུ་བྱུང་ནས་འདི་ལྟར་ན་བར་གྱུར་ཏམ་༑་མཁན་པོ་བདག་རབ་ཏུ་བྱུང་ནས་འདི་ལྟར་བྲོ་འཚལ་བར་མ་གྱུར་གྱི་༑་བདག་བྲོ་འཚལ ༼༨༢ཨ༡༽ ༑་བཞིན་དུ་རབ་ཏུ་བྱུང་ངོ་༑༑ཅིའི་ཕྱིར་ཁྱོད་ཀྱིས་ཁོ་བོ་ལ་མ་སྨྲས་༑་དེས་སྨྲས་པ་༑་མཁན་པོ་ཁྱོད་ཀྱིས་བདག་ལ་སྨྲས་སམ་ཅི་༑་དེ་མི་དགའ་བར་གྱུར་ཅིང་འདུག་པ་དང་༑་དེའི་ལྷན་ཅིག་གནས་པ་དང་ཉེ་གནས་རྣམས་ལྷགས་ཏེ་སྨྲས་པ་༑་མཁན་པོ་ཁྱོད་ཅིའི ༼༢༽ སླད་དུ་མི་དགྱེས་ཤིང་བཞུགས་༑་བུ་དག་རིགས་ཀྱི་བུ་འདི་ན་བཞིན་དུ་རབ་ཏུ་ཕྱུང་བས་ཁོ་བོས་ནད་བྲང་ཉེ་བར་གཞག་གོ་༑༑དེ་དག་གིས་སྨྲས་པ་༑་མཁན་པོ་བཅོམ་ལྡན་འདས་ཀྱིས་སྐྱེས་བུ་དམ་པ་ནི་གཉིས་ཏེ་༑་ཁུང་མ་བླངས་པ་ལེན་པར་མི་བྱེད་པ་དང་༑་གང་ཁུར ༼༣༽ བླངས་པ་མཐར་ཕྱིན་པར་བྱེད་པའོ་ཞེས་བཀའ་སྩལ་པས་ཁུར་བླངས་པ་འདི་མཐར་ཕྱིན་པར་མཛོད་ཅིག་༑་དེ་དག་ཕན་ཚུན་སྨྲ་ཞིང་འཁོད་པ་ན་འཚོ་བྱེད་ཀྱང་ཕྱོགས་དེར་འོངས་ནས་དེ་དག་གིས་དེ་ལ་སྨྲས་པ་༑་འཚོ་བྱེད་གཞོན་ནུ་འདིའི་ནད་ཅི་ཡིན་ལྟོས་ཤིག་༑་དེས་སྨྲས་པ་༑་བྲོ ༼༤༽ ལྕི་སྟེ་༑་འདི་ལྟར་རྒྱལ་པོས་འདིའི་ཡོ་བྱད་ཐམས་ཅད་སྦྱར་ཅིང་བདག་གིས་འདིའི་གསོས་བགྱིས་ལ་༑་འཕགས་པ་དག་གིས་བྲོ་ག་ཡོག་མཛད་ན་རིང་པོ་མི་ཐོགས་པ་ཁོ་ནར་སོས་པར་འགྱུར་རོ་ཞེས་དེས་དེའི་གསོས་བྱས་པ་དང་དེ་སོས་པར་གྱུར་ཏོ་༑༑དེས་སྨྲས་པ་༑་མཁན ༼༥༽ པོ་བདག་གང་གི་དོན་དུ་རབ་ཏུ་འབྱུང་བའི་དོན་དེ་བདག་གིས་ཐོབ་ཀྱིས་མཆིའོ་༑༑དེས་སྨྲས་པ་༑་བུ་ཁྱོད་ཀྱེས་དགྲ་བཅོམ་པ་ཉིད་མངོན་དུ་བྱས་སམ་༑་མཁན་པོ་མ་བགྱིས་སོ་༑༑འོ་ན་ཅི་ཁྱོད་ཀྱིས་ཕྱིར་མི་འོང་པའི་འབྲས་བུའམ་༑་ལན་གཅིག་ཕྱིར་འོང་བའི་འབྲས་བུའམ་༑ ༼༦༽ རྒྱུན་དུ་ཞུགས་པའི་འབྲས་བུ་མངོན་དུ་བྱས་སམ་༑་མཁན་པོ་མ་བགྱིས་ཏེ་༑་བདག་བྲོ་འཚལ་བས་རབ་ཏུ་བྱུང་ན་དེ་བདག་སོས་པར་གྱུར་ཏོ་༑༑དེས་སྨྲས་པ་༑་བུ་གང་དུ་འགྲོ་༑༑མཁན་པོ་སྡུམ་པར་འཆིའོ་༑༑དེས་སྨྲས་པ་༑་བཞིན་བཟངས་གང་གི་ཕྱིར་ཁྱོད་ཀྱིས་ལེགས་པར ༼༧༽ གསུངས་པའི་ཆོས་འདུལ་བ་ལ་རབ་ཏུ་བྱུང་ནས་དགེ་སྦྱོང་གི་འབྲས་བུ་བཞི་པོ་དག་ལས་དགེ་སྦྱོང་གི་འབྲས་བུ་གང་ཡང་རུང་བ་ཐོབ་པར་བྱ་བ་ཡིན་ན་༑་ཁྱོད་དང་པས་སྦྱིན་པར་བྱ་བ་ཆུང་གཟན་ནས་ཚུལ་བཞིན་མ་ཡིན་པས་སྡུག་བསྔལ་སྐྱེད་པར་བྱེད་དམ་༑་དེས་དེའི་ཚིག་ཚིག་མ་ཡིན་པར ༼༨༢བ༡༽ བྱས་ཏེ་སོང་ནས་༑་དེ་བྱས་པ་ཤེས་པས་འཚོ་བྱེད་ལ་ལོ་མ་དག་དང་༑་མེ་ཏོག་དག་དང་༑་འབྲས་བུ་དག་དང་༑་སོ་ཤེས་དག་སྟོབས་པར་བྱེད་དོ་༑༑འཚོ་བྱེད་ཀྱིས་སྨྲས་པ་༑་བཞིན་བཟངས་ཁྱོད་ལོ་པོ་ལས་ཅི་ཞིག་འདོད་༑༑དེས་སྨྲས་པ་ཅི་ཡང་མི་འཚལ་ཏེ་༑་འདི་ལྟར་བདག ༼༢༽ བགྱིས་པ་འཚལ་བས་ཁྱོད་ལ་ལོ་མ་དག་དང་༑་མེ་ཏོག་དག་དང་༑་འབྲས་བུ་དག་དང་༑་སོ་ཤིང་དག་སྟོབས་པར་བགྱིད་དོ་༑༑དེས་སྨྲས་པ་༑་བཞིན་བཟངས་ཁྱོད་ལ་ཁོ་བོས་ཅི་ཞིག་བྱས་༑་བདག་བྲོ་འཚལ་པ་ལ་ཁྱོད་ཀྱིས་གསོས་བགྱིས་སོ་༑༑དེས་སྨྲས་པ་༑་ཁོ ༼༣༽ བོས་མི་དྲན་ནོ་༑༑བདག་གིས་ཁྱོད་དགོངས་པར་བགྱིའོ་ཞེས་དེས་དེ་དྲན་པར་བྱས་པ་དང་འཚོ་བྱེད་ཀྱིས་སྨྲས་པ་༑་བཞིན་བཟངས་གང་གི་ཕྱིར་ཁྱོད་ཀྱིས་ལོགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་དེ་སྦྱོང་གི་འབྲས་བུ་བཞི་བོ་དག་ལས་དགེ་སྦྱོང་གི་འབྲས་བུ་གང ༼༤༽ ཡང་རུང་བ་ཐོབ་པར་བྱ་བ་ཡིན་ན་༑་ཁྱོད་དད་པས་སྦྱིན་པར་བྱང་ཆུད་གཟན་ནས་ཚུལ་མ་ཡིན་པས་སྡུག་བསྔལ་སྐྱེད་པར་གྱུར་ཏམ་༑་འཚོ་བྱེད་ཀྱིས་བསམས་པ་༑་འདི་ནི་བདག་གི་བྱ་བ་ཁོ་ན་ཡིན་གྱིས་༑་བཅོམ་ལྡན་འདས་ཀྱི་སྤྱན་སྔར་འགྲོ་སྙམ་མོ་༑༑
དེ་ནས་འཚོ་བྱེད ༼༥༽ གཞོན་ནུས་གསོས་བཅོམ་ལྡན་འདས་ག་ལ་བདེར་སོང་སྟེ་ཕྱིན་ནས་༑་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་༑༑མཐའ་གཅིག་ཏུ་འདུག་ནས་བཅོམ་ལྡན་འདས་ལ་འཚོ་བྱེད་གཞོན་ནུས་གསོས་ཀྱིས་འདི་སྐད་ཅེས ༼༦༽ གསོལ་ཏོ་༑༑བཙུན་པ་འཕགས་པ་འདི་དག་རིགས་ཀྱི་བུ་བྲོ་འཚལ་བ་རབ་ཏུ་འབྱིན་པར་བགྱིད་༑་བསྙེན་པར་རྫོགས་པར་བགྱིད་པས་བཙུན་པ་རེ་ཞིག་རྒྱལ་པོའི་མཛོད་དང་བང་བདག་ཀྱང་བསྲབས་པ་དང་༑་ཡོངས་སུ་བས་པ་དང་༑་ཡོངས་སུ་གཏུགས་པར་འགྱུར་ལ་༑ ༼༧༽ བདག་གི་ལུས་ཀྱང་དལ་ཞིང་འཕགས་པ་དག་གི་དགེ་བའི་ཕྱོགས་ཀྱང་ཡོངས་སུ་ཉམས་པར་འགྱུར་བས་༑་ཀྱེ་མ་བཅོམ་ལྡན་འདས་ཀྱིས་ཐུགས་བརྩེ་བའི་སླད་དུ་གང་གིས་འཕགས་པ་དག་རིགས་ཀྱི་བུ་བྲོ་འཚལ་བ་རབ་ཏུ་འབྱིན་པ་དང་༑་བསྙེན་པར་རྫོགས་པར་མི་བགྱིད་པ་དྲན་པར ༼༨༣ཨ༡༽ བགྱི་བ་ཅུང་ཞིག་བཅའ་བ་མཛད་ན་ལེགས་སོ་༑༑བཅོམ་ལྡན་འདས་ཀྱིས་འཚོ་བྱེད་གཞོན་ནུས་གསོས་ལ་ཅང་མི་གསུང་པས་གནང་ངོ་༑༑
དེ་ནས་འཚོ་བྱེད་གཞོན་ནུས་གསོས་ཀྱིས་བཅོམ་ལྡན་འདས་ཀྱིས་ཅང་མི་གསུང་པས་གནང་བར་རིག་ནས་༑་བཅོམ ༼༢༽ ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་༑་བཅོམ་ལྡན་འདས་ཀྱི་སྤྱན་སྔ་ནས་སོང་ངོ་༑༑བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་ནད་པ་རབ་ཏུ་འབྱིན་པར་བྱེད་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑༑དེ་ལྟ ༼༣༽ པས་ན་དགེ་སློང་གིས་ནད་པ་རབ་ཏུ་དབྱུང་བར་མི་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་བ་འོངས་ན་དེས་དེ་ལན་ད་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན ༼༤༽ འདས་སེར་སྐྱེའི་གནས་ན་ཉ་གྲོ་དྷའི་ཀུན་དགའ་ར་བ་ན་བཞུགས་སོ་༑༑གང་གི་ཚེ་བཅོམ་ལྡན་འདས་ཀྱིས་སེར་སྐྱེའི་གནས་ཀྱི་ཤཱཀྱ་རྣམས་ཀྱི་ཁྱིམ་དག་ནས་རེ་རེ་རབ་ཏུ་ཕྱུང་བ་དེའི་ཚེ་ན་དེ་དག་གི་གན་དུ་ཉེ་དུ་དག་ལྷགས་ནས་༑་དེ་དག་ཉེར་ལྷགས་པ་དེ་དག་ལ་ཆོས་སྟོན་པར་བྱེད ༼༥༽ དོ་༑༑དེ་དག་ཆོས་ཐོས་ནས་དེ་ཉིད་དུ་རབ་ཏུ་ཕྱུང་བ་ན་ཤཱཀྱ་མོ་ལ་ལའི་ནི་ཕ་རབ་ཏུ་ཕྱུང་༑་ལ་ལའི་ནི་མིང་པོ་༑༑ལ་ལའི་ནི་ཁྱི་མ་ཐབ་༑་ལ་ལའི་ན་སྐུད་པོ་༑༑ལ་ལའི་ནི་བུ་རབ་ཏུ་བྱུང་བ་དང་དེ་དག་མྱ་ངན་གྱིས་ནོན་ནས་མཚན་མོའི་ཐོ་རངས་ཀྱི་དུས་ཀྱི་ཚེ་སྙིང་རྗེ་རྗེ་སྐང་ངུ་ངུའོ་༑༑རྒྱལ ༼༦༽ པོ་ཟས་གཙང་གིས་མཚན་མོའི་ཐོར་ངས་ཀྱི་དུས་གྱི་ཚེ་ན་ཤཱཀྱ་མོ་རབ་ཏུ་མང་པོ་དག་སྙིང་རྗེ་རྗེ་སྐད་ངུ་ངུ་པའི་སྒྲ་ཐོས་སོ་༑༑ཐོས་ནས་ཀྱང་ཤཱཀྱ་རྣམས་ལ་སྨྲས་པ་༑་ཤེས་ལྡན་དག་ཅིའི་ཕྱིར་མཚན་མོའི་ཐོ་རངས་ཀྱི་ཚེ་ཤཱཀྱ་མོ་རབ་ཏུ་མང་པོ་དག་སྙིང་རྗེ་རྗེ་སྐད་ངུ་ངུ་༑་དེ་དག་གིས ༼༧༽ སྨྲས་པ་༑་ལྷ་འཕགས་པ་འདི་དག་གིས་རིགས་ཀྱི་བུ་ཕ་མ་ས་མ་གནང་བ་རབ་ཏུ་འབྱིན་པར་བགྱིད་༑་བསྙེན་པར་རྫོགས་པར་བགྱིད་དེ་༑༑ཤཱཀྱ་མོ་ལ་ལའི་ནི་ཕ་རབ་ཏུ་ཕྱུང་༑་ལ་ལའི་ནི་མིང་པོ་༑་ལ་ལའི་ནི་ཁྱིམ་ཐབ་༑་ལ་ལའི་ནི་སྐུད་པོ་༑༑ལ་ལའི་ནི་བུ་རབ་ཏུ་བྱུང་བ་དང་དེ་དག་མྱ་ངན ༼༨༣བ༡༽ གྱིས་ནོན་ནས་མཚན་མོའི་ཐོ་རངས་ཀྱི་དུས་ཀྱི་ཚེ་སྙིང་རྗེ་རྗེ་སྐད་ངུ་ངུའོ་༑༑རྒྱལ་པོ་ཟས་གཅང་གིས་བསམས་པ་༑་འདི་ནི་བདག་གི་བྱ་བ་ཁོ་ན་ཡིན་གྱིས་༑་བཅོམ་ལྡན་འདས་ཀྱི་སྤྱན་སྔར་འགྲོའོ་སྙམ་མོ་༑༑
དེ་ནས་རྒྱལ་པོ་ཐས་གཙང་བཅོམ་ལྡན་འདས་ག་ལ་བ་དེར་སོང་སྟེ ༼༢༽ ཕྱིན་ནས་༑་བཅོམ་ལྡན་འདས་ཀྱི་ཞབས་གཉིས་ལ་མགོ་པོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་༑༑ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་རྒྱལ་པོ་ཐས་གཙང་གིས་འདི་སྐད་ཅེས་གསོལ་ཏོ་༑༑བཅོམ་ལྡན་འདས་བདག་ལ་དམ་པ་འོས་སོ་༑༑བདེ་བར ༼༣༽ གཤེགས་པ་བདག་ལ་དམ་པ་འོས་སོ་༑༑རྒྱལ་པོ་ཆེན་པོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་དམ་པ་ལས་འདས་འཁོ་ན་ཡིན་ན་༑་ཁྱོད་ལ་དམ་པ་ཅི་ཞིག་སྦྱིན་སྨྲོས་ཤིག་༑་འཕགས་པ་རྣམས་ཀྱིས་བརྙེས་སླ་བ་གང་ལགས ༼༤༽ པའོ་༑༑གལ་ཏེ་རྙེད་སླ་བ་ཡིན་ན་སྦྱིན་ནོ་༑༑བཙུན་པ་གང་གི་ཚེ་བཅོམ་ལྡན་འདས་འཁྲུངས་པ་དེའི་ཚེ་ན་བཅོམ་ལྡན་འདས་འཁོར་ལོས་སྒྱུར་བའི་རྒྱལ་པོར་འགྱུར་ལ་༑་བདག་ཀྱང་ནམ་མཁའི་ངོས་ལ་རྒྱ་ཞིང་གླིང་བཞི་དག་ཏུ་རྗེས་སུ་མཆིའོ་སྙམ་པས་བདེ་བ་དང་ཡིད་བདེ་པ་མི་ཆུང ༼༥༽ བ་དང་ལྡན་པ་ལས་༑་བཙུན་པ་གང་གི་ཚེ་བཅོམ་ལྡན་འདས་རབ་ཏུ་བྱུང་བ་དེའི་ཚེ་ན་བདག་གི་འཁོར་ལོས་སྒྱུར་བར་རེ་བ་གང་ལགས་པ་དེ་མ་མཆིས་པར་གྱུར་ཏོ་༑༑
གཞན་ཡང་གཞོན་ནུ་མཛེས་དགའ་འདི་སྟོབས་ཀྱིས་འཁོར་ལོས་སྒྱུར་པའི་རྒྱལ་པོར་འགྱུར་རོ་སྙམ་དུ་རེ་བ་ཙམ ༼༦༽ དུ་གྱུར་པ་ལས་གང་གི་ཚེ་གཞོན་ནུ་མཛེས་དགའ་རབ་ཏུ་བྱུང་བ་དེའི་ཚེན་བདག་གི་སྟོབས་ཀྱི་འཁོར་ལོས་སྒྱུར་བར་རེ་བ་གང་ལགས་པ་དེ་ཡང་མ་མཆིས་པར་གྱུར་ཏོ་༑༑
གཞན་ཡང་གཞོན་ནུ་སྒྱུ་ཅན་ཟིན་བཟང་པོ་འདི་དངོས་བཙན་པའི་རྒྱལ་པོར་འགྱུར་རོ་སྙམ་དུ་རེ་བ་ཙམ་དུ་གྱུར ༼༧༽ པ་ལས་༑་གང་གི་ཚེ་གཞོན་ནུ་སྒྲ་ཅན་ཟིན་བཟང་པོ་རབ་ཏུ་བྱུང་བ་དེའི་ཚེ་ན་བདག་གི་རྒྱལ་པོ་དངོས་བཙན་པར་རེ་བ་གང་ལགས་པ་དེ་ཡང་ཐམས་ཅད་ཀྱི་ཐམས་ཅད་དུ་མ་མཆིས་པར་གྱུར་ཏོ་༑༑བཙུན་པ་གཞན་ཡང་ཕ་མ་དག་ནི་བུ་ལ་བག་བྲོ་བར་གྱུར་པ་ལགས་ན་༑་བཙུན་པ ༼༨༤ཨ༡༽ འཕགས་པ་འདི་དག་རིགས་ཀྱི་བུ་ཕ་མས་མ་གནང་བ་རབ་ཏུ་འབྱིན་པར་བགྱིད་༑་བསྙེན་པར་རྫོགས་པར་བགྱིད་པས་༑་ཀྱེ་མ་བཅོམ་ལྡན་འདས་ཀྱིས་ཐུགས་བརྩེ་བའི་སླད་དུ་གང་གིས་འཕགས་པ་དག་རིགས་ཀྱི་བུ་ཕ་མས་མ་གནང་བ་རབ་ཏུ་འབྱིན་པ་དང་བསྙེན ༼༢༽ བར་རྫོགས་པར་མི་བགྱིད་པར་དྲན་པར་བགྱི་བ་ཅུང་ཞིག་བཅའ་བ་མཛད་ན་ལེགས་སོ་༑༑བཅོམ་ལྡན་འདས་ཀྱིས་རྒྱལ་པོ་ཟས་གཙང་ལ་ཅང་མི་གསུང་པས་གནང་ངོ་༑༑
དེ་ནས་རྒྱལ་པོ་ཟས་གཙང་ལ་ཅང་མི་གསུང་བས་གནང་ངོ་༑༑
དེ་ནས་རྒྱལ་པོ་ཟས་གཙང་གིས་བཅོམ་ལྡན་འདས་ཀྱིས་ཅང་མི་གསུང་པས་གནང་བར་རིག་ནས་༑་བཅོམ་ལྡན ༼༣༽ འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་༑༑བཅོམ་ལྡན་འདས་ཀྱི་སྤྱན་སྔ་ནས་སོང་ངོ་༑༑བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་རིགས་ཀྱི་བ་ཕམས་མ་གནང་བ་རབ་ཏུ་འབྱིན་པར་བྱེད་༑་བསྙེན་པར་རྫོགས་པར་བྱེད ༼༤༽ པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་རིགས་ཀྱི་བུ་ཕ་མས་མ་གནང་བ་རབ་ཏུ་དབྱུང་བར་མི་བྱ་༑་བསྙེན་པར་རྫོགས་པར་མི་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་དེས་དེ་ལ་ཕ་མས་གནང་ངམ་༑་ཞེས་དྲི་བར་བྱའོ་༑༑༼༥༽ མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑བཅོམ་ལྡན་འདས་ཀྱིས་དགེ་སློང་གིས་རིགས་ཀྱི་བུ་ཕ་མས་མ་གནང་བ་རབ་ཏུ་དབྱུང་བར་མི་བྱ་༑་བསྙེན་པར་རྫོགས་པར་མི་བྱའོ་ཞེས་བཀའ་སྩལ་ནས་༑་ཕ་མས་མ་གནང་བ་ཡུལ་ཐག་རིང་བ་ཕ་མས་གཏམ ༼༦༽ ཡང་མི་ཐོས་པ་གཞན་དག་འོངས་ན་༑་དགེ་སློང་རྣམས་ཀྱིས་དེ་དག་ཀྱང་རབ་ཏུ་འབྱིན་པར་མི་བྱེད་པས་དེ་དག་རབ་ཏུ་འབྱུང་བ་མ་ཐོབ་པར་དོང་སྟེ་༑་དེ་ཉིད་ཚེ་དང་ལྡན་པ་དེ་དག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་༑་བསྙེན་པར་རྫོགས་པ་དགེ་སློང་གི ༼༧༽ དངོས་པོའི་བར་ཆད་དུ་གྱུར་པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་ཕ་མས་མ་གནང་བ་ཡུལ་ཐག་རིང་པོ་ཕ་མས་གཏམ་ཡང་མི་ཐོས་བ་གང་དག་འོངས་ན་དེ་དག་ནི་རབ་ཏུ་དབྱུང་བར་བྱ་སྟེ་༑་འདི་ལ ༼༨༤བ༡༽ འགྱོད་པར་མི་བྱའོ་༑༑་༑༑
སྡོམ་ལ་༑ བྱ་རོག་སྐྲོད་དང་སུན་ཕྱུང་དང་༑༑ རྐུ་ཐབས་གནས་དང་མ་ནིང་དང་༑༑ དུང་འགྲོ་དང་ནི་མུ་སྟེགས་ཅན་༑༑ མ་བསད་པ་དང་ཕ་བསད་པའོ་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི ༼༢༽ ཀུན་དགའ་ར་བ་ན་བཞུགས་སོ་༑༑གང་གི་ཚེ་འཕགས་སྐྱེས་པོ་མི་གཏི་མུག་ཅན་གྱིས་སེར་སྐྱའི་གནས་ན་གནས་པའི་ཤཱཀྱ་ཁོན་མེད་པ་དང་༑་མི་འགྲན་པ་དང་༑་མི་འཁུ་བདག་བསད་པ་དེའི་ཚེ་ན་ཚེ་དང་ལྡན་པ་ཀུན་དགའ་བོའི་སྲིང་མོའི་བུ་གཉིས་ཤིག་ཕ་མས་བོར་ནས་༑་དེ་དང་དེར ༼༣༽ འཁྱམ་པ་ལས་མཉན་ཡོད་ཀྱི་ཚོང་པ་དག་ཟོང་ཐོགས་ཏེ་སེར་སྐྱའི་གནས་སུ་དོང་བ་དང་༑་དེ་དག་གིས་དེ་གཉིས་བཞིན་གཟུགས་ལས་ངོ་ཤེས་ནས་སྨྲས་པ་༑་ཁྱེའུ་གཉིས་ཁྱོད་ཀྱི་ཕ་མ་གཉིས་གང་ན་༑་དེ་གཉིས་ཀྱིས་སྨྲས་པ་༑་འཕགས་སྐྱེས་པོ་མི་གཏི་མུག་ཅན་གྱིས་བསད་དོ་༑༑༼༤༽ མཉན་ཡོད་ན་ཁྱེད་གཉིས་ཀྱི་ཞང་པོ་བཙུན་པ་ཀུན་དགའ་བོ་ཞེས་བྱ་བ་དགེ་སློང་རབ་ཏུ་གྲགས་པ་འདུག་ན་ཅིའི་ཕྱིར་དེར་མི་འདོང་༑༑དེས་གཉིས་ཀྱིས་སྨྲས་པ་༑་ཁོ་བོ་ཅག་སུ་ཞིག་གིས་དེར་ཁྲིད་པར་འགྱུར་༑་ཁོ་བོ་ཅིག་གིས་བཀྲིའོ་༑༑དེ་དག་གི་ཟོང་སྒྱུར་ནས་རིན་བླངས་ཏེ་ཁྱེའུ་དེ་གཉིས ༼༥༽ ཁྲིད་ནས་མཉན་ཡོད་དུ་དོང་སྟེ་༑་དེ་དག་གིས་ཁྱེའུ་དེ་གཉིས་རྒྱལ་བྱེད་ཀྱི་ཚལ་གྱི་སྒོར་བོར་བ་དང་༑་ཚེ་དང་ལྡན་པ་ཀུན་དགའ་བོས་དེ་གཉིས་བཞིན་གཟུགས་ལས་ངོ་ཤེས་ནས་དེས་སྨྲས་པ་༑་ཁྱེའུ་གཉིས་ཁྱེད་གཉིས་ཀྱི་ཕ་མ་གཉིས་གང་ན་༑་དེ་གཉིས་ཀྱིས་སྨྲས་པ་༑་འཕགས ༼༦༽ སྐྱེས་པོ་མི་གཏི་མུག་ཅན་གྱིས་བསད་དོ་༑༑ཚེ་དང་ལྡན་པ་ཀུན་དགའ་བོ་ཉེ་དུ་ལ་མཉེས་གཤིན་པ་ཡིན་པས་དེས་ཉེ་དུ་དང་བྲལ་བ་ཐོས་ནས་མཆི་མས་བརྣངས་ཏེ་འདུག་གོ་༑༑དགེ་སློང་རྣམས་ཀྱིས་དེ་ལ་སྨྲས་པ་༑་ཆོ་དང་ལྡན་པ་ཀུན་དགའ་བོ་ཁྱོད་ཀྱི་ཁྱེའུ་འདི་གཉིས་སུ་དག་ཅིག ༼༧༽ ཡིན་༑་སྲིང་མོའི་བུ་དག་གོ་༑༑ཁྱོད་ཅིའི་ཕྱིར་འདི་གཉིས་སྡུད་པར་མི་བྱེད་༑་དེས་སྨྲས་པ་༑་ཁོ་བོ་ནི་ལྟོ་འགྲངས་ཙམ་གྱི་བསོད་སྙོམས་བླངས་ནས་ཕྱིར་འབྱུང་ན་ཁོ་བོས་འདི་གཉིས་ལ་གང་ནས་སྦྱིན་༑༑དེ་དག་གིས་སྨྲས་པ་༑་ཁྱེའུ་འདི་གཉིས་ཀྱིས་དགེ་སློང་དག་ལ་ལོ་མ་དང་༑་(85a1མེ་ཏོག་དང་༑་འབྲས་བུ་དག་འབུལ་ན་༑་དགེ་སློང་དག་བྱང་འདི་གཉིས་ལ་ལྷུང་བཟེད་ཀྱི་ལྷག་མ་སྦྱིན་པར་འགྱུར་རོ་༑༑དེས་དེ་གཉིས་བསྡུས་ནས་དགེ་སློང་དག་ལ་ལོ་མ་དང་༑་མེ་ཏོག་དང་༑་འབྲས་བུ་དག་འགུལ་དུ་གཞུག་པར་བརྩམས་པ་དང་༑ ༼༢༽ དགེ་སློང་དག་ཀྱང་དེ་གཉིས་ལ་ལྷུང་བཟེད་ཀྱི་ལྷག་མ་སྦྱིན་པར་བྱེད་དོ་༑༑དེ་དག་གིས་དེ་གཉིས་ལ་ཞག་ཉུང་ཤས་ཤིག་ཁྱིན་ནས་ཡང་མི་སྦྱིན་པར་བརྩམས་པ་དང་༑་ཚེ་དང་ལྡན་པ་ཀུན་དགའ་བོ་ལྟོ་འགྲངས་ཙམ་གྱི་བསོད་སྙོམས་བླངས་ནས་ཕྱིར་འབྱུད་བར་བྱེད་ཅིང་དེ་བྱེད་ནི་བདག་ཉིད ༼༣༽ ཟ་བར་བྱེད་༑་ཕྱེད་ནི་དེ་གཉིས་ལ་སྦྱིན་པར་བྱེད་པ་ན་སྐྱ་བོ་བསེང་བསེང་པོ་རིད་པ་དང་༑་ཉམ་ཆུང་བ་དང་༑་རྐེ་བ་དང་༑་སྐམ་པ་དང་༑་ལུས་མ་ཐོབ་པར་གྱུར་ཏོ་༑༑སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་རྨེད་པར་མཛད་པ་སྟེ་༑་མཁྱེན་བཞིན་དུ་རྨེད་པ་༑ ༼༤༽ མཁྱེད་ཀྱང་མི་རྨེད་པ་༑་དུས་སུ་རྨེད་པ་༑་དུས་ལས་ཡོལ་བར་མི་རྨེད་པ་༑་དོན་དང་ལྡན་པ་རྨེད་པ་༑་དོན་དང་མི་ལྡན་ལ་མི་རྨེད་པས་སངས་རྒྱས་བཅོད་ལྡན་འདས་རྣམས་ནི་དོན་དང་མི་ལྡན་པ་རྨེད་པ་ལ་ཆུ་ལོན་གྱིས་ཟློག་པར་མཛད་པ་ཡིན་ནོ་༑༑དེ་ལ་སངས་རྒྱས་བཅོམ་ལྡན ༼༥༽ འདས་རྣམས་ནི་དོན་དང་ལྡན་པ་རྨེད་པ་ལ་དུས་མཁྱེན་པ་ཡིན་པས་སངས་རྒྱས་བཅོམ་ལྡན་འདས་ཀྱིས་དགེ་སློང་རྣམས་ལ་རྨས་པ་༑་དགེ་སློང་དག་ཅིའི་ཕྱིར་དགེ་སློང་ཀུན་དགའ་པོ་སྐྱ་བོ་བསེང་བསེང་པོ་རིད་པ་དང་༑་ཉམ་ཆུང་བ་དང་༑་རྐེ་བ་དང་༑་སྐམ་པ་དང་༑་ལུས་མཐོབ་པར ༼༦༽ གྱུར་༑་དེ་དག་གིས་གསོལ་བ་༑་བཅོམ་ལྡན་འདས་ཚེ་དང་ལྡན་པ་ཀུན་དགའ་བོའི་སྲིང་མོའི་བུ་གཉིས་ཤིག་ཕ་མས་བོར་ནས་ཚེ་དང་ལྡན་པ་ཀུན་དགའ་བོ་ག་ཡར་བལྟམ་གྱི་བསོད་སྙོམས་བླངས་ནས་སླར་འབྱུང་ཞིང་དེ་ཕྱེད་ནི་བདག་ཉིད་འཚལ་བར་བགྱིད་༑་ཕྱེད་ནི་དེ་གཉིས་ལ་སྩོལ་བས ༼༧༽ དེས་ན་ཚེ་དང་ལྡན་པ་ཀུན་དགའ་བོ་འདི་སྐྱ་བོ་བསེང་བསེང་པོ་རིད་པ་དང་༑་ཉམ་ཆུང་བ་དང་༑་རྐེ་བ་དང་༑་སྐམ་པ་དང་༑་ལུས་མ་ཐོབ་པར་གྱུར་ཏོ་༑༑
དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་༑་ཀུན་དགའ་བོ་ཁྱེའུ་དེ་གཉིས་རབ་ཏུ་མི་འབྱིན་ཏམ ༼༨༥བ༡༽ བཅོམ་ལྡན་འདས་རབ་ཏུ་འབྱིན་ཏོ་༑༑བཅོམ་ལྡན་འདས་ཀྱིས་བཀའ་སྩལ་པ་༑་དེ་ལྟ་བས་ན་རབ་ཏུ་འབྱུང་བར་འདོད་པ་དགེ་འདུན་གྱི་ཟན་སྦྱིན་པར་རྗེས་སུ་གནང་ངོ་༑༑བཅོམ་ལྡན་འདས་ཀྱིས་རབ་ཏུ་འབྱུང་བར་འདོད་པ་དགེ་འདུན་གྱིས་ཟན་སྦྱིན་པར་བྱའོ་ཞེས་བཀའ་སྩལ ༼༢༽ ནས་༑་དགེ་སློང་དག་གིས་ཞག་ཉུང་ཤས་ཤིག་བྱིན་ནས་སྨོད་པར་བརྩམས་སོ་༑༑
དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་ཡང་ལན་གཉིས་སུ་བཀའ་སྩལ་པ་༑་ཀུན་དགའ་བོ་ཁྱེའུ་དེ་གཉིས་རབ་ཏུ་མི་འབྱིན་ཏམ་༑་བཙུན་པ་དེ་གཉིས་ཀྱིས་དགུང་ལོ ༼༣༽ བཅྭ་ལྔ་མ་ལགས་སོ་༑༑ཁྱེའུ་དེ་གཉིས་ཀྱིས་དགེ་འདུན་གྱི་སྐོས་མལ་ནས་བྱ་རོག་སྐྲོད་ནུས་སམ་༑་བཙུན་པ་རྡོ་ཐོག་གོ་༑༑ཀུན་དགའ་བོ་དེ་ལྟ་བས་ན་ལོ་བདུན་ལོན་པ་བྱ་རོག་སྐྲོད་ནུས་པ་ཡོངས་སུ་སྤང་བས་རབ་ཏུ་དབྱུང་བར་རྗེས་སུ་གནང་ངོ་༑༑ཚེ་དང་ལྡན་པ་ཀུན་དགའ་བོས ༼༤༽ དེ་གཉིས་རབ་ཏུ་ཕྱུང་ངོ་༑༑རབ་ཏུ་ཕྱུང་ནས་ཀློག་ཏུ་གཞུག་པར་བརྩམས་པ་དང་༑་དེ་གཉིས་ཀྱིས་ཞག་ཉུང་ཤས་ཤིག་བཀླགས་ནས་མི་ཉན་བར་བརྩམས་པ་དང་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་ཚེ་དང་ལྡན་པ་ཀུན་དགའ་བོ་ལ་སྨྲས་པ་༑་ཚེ་དང་ལྡན་པ་ཀུན ༼༥༽ དགའ་བོ་དགེ་ཚུལ་འདི་གཉིས་ཅིའི་ཕྱིར་ཀློག་ཏུ་མི་གཞུག་༑་དེས་སྨྲས་པ་༑་གནས་བརྟན་བདག་ལ་མཉན་པར་མི་བྱ་བར་སེམས་ན་བདག་གིས་ཇི་ལྟར་བྱ་༑་བདག་གིས་འདི་གཉིས་ཀློག་ཏུ་གཞུག་གོ་༑༑དེས་སྨྲས་པ་༑་གནས་བརྟན་དེ་བཞིན་གྱིས་ཤིག་༑་དེས་དེ་གཉིས ༼༦༽ ཀློག་ཏུ་གཞུག་པར་བརྩམས་སོ་༑༑དེ་གཉིས་ཀྱིས་དེ་ལ་ཡང་ཞག་ཉུད་ཤས་ཤིག་བཀླགས་ནས་དེ་ལ་ཡང་མི་ཉན་པར་བརྩམས་པ་དང་༑་ཚེ་དང་ལྡན་པ་ཀུན་དགའ་བོས་སྨྲས་པ་༑་གནས་བརྟན་དགེ་ཚུལ་འདི་གཉིས་ཅིའི་ཕྱིར་ཀློག་ཏུ་མི་གཞུག་༑་དེས་སྨྲས་པ་༑་ཚེ་དང ༼༧༽ ལྡན་པ་ཀུན་དགའ་བོ་འདི་གཉིས་ཀྱིས་བདག་ལ་ཡང་མི་མཉན་པར་བརྩམས་སོ་༑༑ཚེ་དང་ལྡན་པ་ཀུན་དགའ་བོས་སྨྲས་པ་༑་གནས་བརྟན་དགེ་ཚུལ་འདི་གཉིས་རེ་ཞི་ཡིད་བྱུང་བར་གྱིས་ཤིག་༑་ཚེ་དང་ལྡན་པ་མཽད་གལ་ཀྱི་བུ་ཆེན་པོས་དེ་གཉིས་ལ་སྨྲས་པ་༑་དགེ་ཚུལ ༼༨༦ཨ༡༽ གཉིས་ཉིན་མོ་སྤྱོད་དུ་འདོང་ངོ་༑༑དེ་གཉིས་ཀྱིས་སྨྲས་པ་༑་འཕགས་པ་བཞུད་དོ་༑༑སྟན་ཁྱེར་ཅིག་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་དགེ་ཚུལ་དེ་གཉིས་ཁྲིད་ནས་ཉིན་མོ་སྤྱོད་དུ་སོང་ངོ་༑༑དེ་ན་ཚེ་དང་ལྡན་པ་མཽད་གལ་གྱི་བུ་ཆེན་པོས་ཕྱོགས་གཅིག ༼༢༽ ཏུ་སེམས་ཅན་དམྱལ་བ་དག་ཏུ་སྤྲུལ་ཏེ་༑་དེ་ན་གཅོད་པ་དང་༑་འཚེག་པ་དང་༑་རྡུང་བ་དང་༑་འདྲལ་བ་ལ་སོགས་པའི་སྒྲ་དག་གྲག་གོ་༑༑དེ་གཉིས་ཀྱིས་སྨྲས་པ་༑་འཕགས་པ་འདི་ཅི་ལགས་༑་དེས་སྨྲས་པ་༑་དེང་ལ་ལྟོས་ཤིག་༑་དེ་གཉིས་དེར་དོང་བ་དངཇི ༼༣༽ ཅམ་ན་གཅོད་པ་དང་༑་འཚེག་པ་དང་༑་རྡུང་བ་དང་༑་འདྲལ་བ་ལ་སོགས་པའི་ལས་དག་བྱེད་ཅིང་༑་དེན་ཁ་ཅིག་ནི་སོག་ལེ་དག་གིས་འཚེག་པར་བྱེད་༑་ཁ་ཅིག་ནི་རང་ཐག་དག་གིས་འཐག་པར་བྱེད་༑་ཁ་ཅིག་ནི་ཟངས་པོ་ཆེ་ཁོལ་བདག་གི་ནང་དུ་འཇུད་པར་བྱེད་དེ ༼༤༽ དེ་ན་ལྕགས་ཀྱི་ཟངས་པོ་ཆེ་གཉིས་ཤིག་ཁོལ་ཞིང་འདུག་པ་མཐོང་ནས་དེ་གཉིས་ཀྱིས་སྨྲས་པ་༑་ཤེས་ལྡན་དག་འདི་གཉིས་སུ་སུ་ཡང་མི་གཞུག་གམ་༑་དེ་དག་གིས་སྨྲས་པ་༑་སུ་ཡང་མི་གཞུག་སྟེ་༑་འདི་ལྟར་འཕགས་པ་ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང ༼༥༽ ནས་ལེ་ལོས་འདའ་བར་བྱེད་པ་དེ་གཉིས་ཤི་ཞིང་དུས་ལ་བ་བ་ན་འདིར་སྐྱེ་བར་འགྱུར་བས་དེ་གཉིས་ཀྱི་དོན་དུ་བཞག་གོ་༑༑དེ་གཉིས་ཤིན་ཏུ་སྐྲག་ནས་གལ་ཏེ་ཤེས་ན་དེང་ཉིད་དུ་བཅུག་པར་འོང་ངོ་སྙམ་ནས་ཕྱོགས་བཞིར་རྣམ་པར་བལྟ་བར་བརྩམས་ནས་༑་དེ་གཉིས་ཚེ་དང་ལྡན ༼༦༽ པ་མོཨོད་གལ་གྱི་བུ་ཆེན་པོའི་གན་དུ་དོང་བ་དང་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་སྨྲས་པ་༑་ཁྱེད་ཀྱིས་མཐོང་ངམ་༑་འཕགས་པ་མཐོང་ངོ་༑༑དེ་ན་ཅི་ཡོད་༑་སེམས་ཅན་དམྱལ་བ་དག་མཆིས་སོ་༑༑དེ་ན་ཅི་བྱེད་༑་དེ་གཉིས་ཀྱིས་སྨྲས་པ་༑་གཅོད་པ་དང་༑་འཆོག ༼༧༽ པ་དང་༑་རྡུང་བ་དང་༑་འདྲལ་བ་ལ་སོགས་པའི་ལས་དག་བགྱིད་ཅིང་དེ་ན་ཁ་ཅིག་ནི་སོག་ལེ་དག་གིས་འཚེག་པར་བགྱིད་༑་ཁ་ཅིག་ནི་རང་ཐག་དག་གིས་འཐག་པར་བགྱིད་༑་ཁ་ཅིག་ནི་ཟངས་པོ་ཆེ་ཁོལ་བདག་གི་ནང་དུ་སྩོལ་བར་བགྱིད་དེ་༑་དེ་ན་ལྕགས་ཀྱི་ཟངས་པོ་ཆེ་གཉིས ༼༨༦བ༡༽ ཤིག་ཁོལ་ཞིང་མཆིས་པ་མཐོང་ནས་བདག་ཅག་གིས་ཤེས་ལྡན་དག་འདི་གཉིས་སུ་སུ་ཡང་མི་གཞུག་གམ་ཞེས་བགྱིས་ན་༑་དེ་དག་གི་མཆིད་ནས་སུ་ཡང་མི་གཞུག་སྟེ་༑་འདི་ལྟར་འཕགས་པ་ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་ལེ་ལོས་འདའ་བར་བྱེད་པ་དེ ༼༢༽ གཉིས་ཤི་ཞིང་དུས་ལ་བབ་ན་འདིར་སྐྱེ་བར་འགྱུར་པས་དེ་གཉིས་ཀྱི་དོན་དུ་བཞག་གོ་ཞེས་མཆིའོ་༑༑དགེ་ཚུལ་གཉིས་དེ་ལྟར་ན་ཉེས་དམིགས་འདི་དག་དང་༑་གཞན་དག་ཀྱང་ལེ་ལོས་འབྱུང་བར་འགྱུར་བས་བརྩོན་འགྲུས་གྱིས་ཤིག་༑་དེ་གཉིས་བརྩོན་འགྲུས་རྩོམ་པ ༼༣༽ བཀླག་པར་བྱ་བར་བརྩམས་ཤིང་༑་གལ་ཏེ་སྔ་དྲོ་སེམས་ཅན་དམྱལ་བ་དྲན་ན་ནི་ཟན་ཟ་བར་ཡང་མི་བྱེད་ལ་༑་གལ་ཏེ་ཕྱི་དྲོ་དྲན་ན་ནི་ཟས་དེ་སྐྱུག་པར་འགྱུར་བས་དེ་གཉིས་སྐྱ་བོ་བསེང་བསེང་པོ་རིད་པ་དང་༑་ཉམ་ཆུང་བ་དང་༑་རྐེ་བ་དང་༑་སྐམ་པ་དང་༑་ལུས་མཐོབ་པར ༼༤༽ གྱུར་ནས་དེས་སྨྲས་པ་༑་ཚེ་དང་ལྡན་པ་ཀུན་དགའ་བོ་དེ་གཉིས་ཡིད་བྱུང་བར་བྱས་ཟིན་ཏོ་༑༑གནས་བརྟན་ད་ནི་གཟེངས་སྟོད་ཅིག་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ་༑་དགེ་ཚུལ་གཉིས་ཉིན་མོ་སྤྱོད་དུ་འདོང་ངོ་༑་དེ་གཉིས་ཀྱིས་སྨྲས་པ་༑་འཕགས ༼༥༽ པ་བཞུད་དེ་༑་ཕྱོགས་གཞན་དུ་བཞུད་ཀྱི་དེར་ནི་མི་བཞུད་དོ་༑༑སྟན་ཁྱེར་ཅིག་༑
དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་ཁྲིད་ནས་ཉིན་མོ་སྤྱོད་དུ་སོང་ངོ་༑༑ངེ་ན་ཚེ་དང་ལྡན་པ་མཽད་གལ་གྱི་བུ་ཆེན་པོས་ཕྱོགས་གཅིག་ཅིག་ཏུ་ལྷ་དག་སྤྲུལ་ཏེ་༑་དེ་ན་པི་བང ༼༦༽ དང་༑་འོད་མ་དང་༑་བལ་ལ་རི་དང་༑་མ་ཧ་ཏི་དང་༑་སུ་གྷོ་ཤ་ཀ་དག་གི་སྒྲ་དག་གྲག་གོ་༑༑དེ་གཉིས་ཀྱིས་སྨྲས་པ་༑་འཕགས་པ་འདི་ཅི་ལགས་༑་དེས་སྨྲས་པ་༑་དེང་ལ་ལྟོས་ཤིག་༑་དེ་གཉིས་དེར་དོང་བ་དང་༑་ཇི་ཙམ་ན་པི་བང་དང་༑་མ ༼༧༽ ཧ་ཏི་དང་༑་སུ་གྷོ་ཤ་ཀ་དག་གི་སྒྲ་དག་སྒྲོགས་ཤིང་དེ་ན་གཞལ་མེད་ཁང་མལ་ཆ་དང་སྟན་བཤམས་པ་ལྷའི་བུ་མོ་དག་གིས་ཡོངས་སུ་གང་བ་གཉིས་ཤིག་ཡོད་དེ་༑་དེ་གཉིས་ན་ལྷའི་དུ་སུ་ཡང་མི་འདུག་པ་མཐོང་ནས་དེ་གཉིས་ཀྱིས་སྨྲས་པ་༑་ཤེས་ལྡན་དག་ཅིའི་ཕྱིར་གཞལ ༼༨༧ཨ༡༽ མེད་ཁར་འདི་གཉིས་ན་ལྷའི་བུ་སུ་ཡང་མི་འདུག་༑་དེ་དག་གིས་སྨྲས་པ་༑་སུ་ཡང་མི་འདུག་གོ་༑༑ཅིའི་ཕྱིར་༑་དེ་དག་གིས་སྨྲས་པ་༑་འཕགས་པ་ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་བརྩོན་འགྲུས་བརྩམས་ཤིང་སྤྱོད་པ་དེ་གཉིས་ཤི་ཞིང་དུས ༼༢༽ ལ་བབ་ན་འདིར་སྐྱེ་བར་འགྱུར་བས་དེ་གཉིས་ཀྱི་དོན་དུ་བཞག་གོ་༑༑དེ་གཉིས་ཡོངས་སུ་དགའ་ནས་ཚེ་དང་ལྡན་པ་མཽད་གལ་ཁྱི་བུ་ཆེན་པོའི་གན་དུ་དོང་བ་དང་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ་༑་ཁྱེད་ཀྱིས་མཐོང་ངམ་༑་འཕགས་པ་མཐོང་ངོ་༑༑་༑༑དེ ༼༣༽ ན་ཅི་ཡོད་༑་ལྷ་དག་མཆིས་སོ་༑༑དེ་ན་ཅི་བྱེད་༑་དེ་གཉིས་ཀྱིས་སྨྲས་པ་༑་པི་བང་དང་༑་འོད་མ་དང་༑་བལ་ལ་རི་དང་༑་མ་ཧ་ཏི་དང་༑་སུ་གྷོ་ཤ་ཀ་དག་གི་སྒྲ་དག་སྒྲོགས་ཤིང་དེ་ན་གཞལ་མེད་ཁང་མལ་ཆ་དང་སྟན་བཤམས་པ་ལྷའི་བུ་མོ་དག་གིས་ཡོངས་སུ་གང་བ ༼༤༽ གཉིས་ཤིག་མཆིས་ཏེ་༑་དེ་གཉིས་ན་ལྷའི་བུ་སུ་ཡང་མ་མཆིས་པ་མཐོང་ནས་༑་བདག་ཅག་གཉིས་ཀྱིས་ཤེས་ལྡན་དགེ་ཅིའི་ཕྱིར་གཞལ་མེད་ཁང་འདི་གཉིས་ན་ལྷའི་བུ་སུ་ཡང་མི་འདུག་ཅེས་བགྱིས་ན་༑་དེ་དག་གི་མཆིད་ནས་སུ་ཡང་མི་འདུག་གོ་༑༑ཅིའི་ཕྱིར་ཞེས ༼༥༽ བགྱིས་ན་དེ་དག་གི་མཆིད་ནས་༑་འཕགས་པ་ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་བརྩོན་འགྲུས་བརྩམས་ཤིང་སྤྱོད་པ་དེ་གཉིས་ཤི་ཞིང་དུས་ལ་བབ་ན་འདིར་སྐྱེ་བར་འགྱུར་བས་དེ་གཉིས་ཀྱི་དོན་དུ་བཞག་གོ་ཞེས་མཆིའོ་༑༑དགེ་ཚུལ་གཉིས་དེ་ལྟ་ན་ཕན་ཡོན་འདི ༼༦༽ དག་དང་༑་གཞན་དག་ཀྱང་བརྩོན་འགྲུས་བརྩམས་པ་ལས་འབྱུང་བར་འགྱུར་བས་བརྩོན་འགྲུས་གྱིས་ཤིག་༑༑
འདུལ་བ་གཞི་༑་བམ་པོ་བརྒྱད་པ་༑
དེ་གཉིས་བརྩོན་འགྲུས་རྩོམ་པས་བཀྲག་པར་བྱ་བར་བརྩམས་ཏེ་ལུང་ནོད་པ་དང་༑་ཇི་ཙམ་ན་གླེང་གཞི་དང་༑་ཡང ༼༧༽ དག་པར་ལྡན་པའི་རྒྱུད་དུ་གཏོགས་པ་ལས་༑
དེ་ནས་བཅོམ་ལྡན་འདས་ཀྱི་ཕྱག་གི་སིན་མོའི་རྩེ་མོས་རྡུལ་དག་བཞེས་ནས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་ཇི་སྙམ་དུ་སེམས་༑་ངས་སེན་མོའི་རྩེ་མོས་རྡུལ་དག་བླངས་པ་གང་དག་ཡིན་པ་དང་༑་ས་ལ་གནས་པའི ༼༨༧བ༡༽ རྡུལ་གང་དག་ཡིན་པ་དེ་དག་གི་ད་མང་སྙམ་༑་བཙུན་པ་བཅོམ་ལྡན་འདས་ཀྱི་ཕྱག་གི་སེན་མོའི་རྩེ་མོས་རྡུལ་དག་བཞེས་པ་གང་དག་ལགས་པ་དེ་དག་ནི་ཉུང་བ་དང་༑་ཉུང་དུ་དང་༑་ཉུང་ཤས་དང་༑་ཉུང་ཟད་ལགས་ཏེ་༑་དེ་དག་དོགས་ལ་གནས་པའི་རྡུལ་དག་དང་བསྐྲུན་ན ༼༢༽ བརྒྱའི་ཆར་ཡང་ཉེ་བར་མི་མཆི་༑་སྟོང་གི་ཆ་དང་༑་བརྒྱ་སྟོང་གི་ཆ་དང་༑་གྲངས་དང་༑་ཆ་དང་༑་བགྲང་བ་དང་༑་དཔེ་དང་༑་རྒྱུར་ཡང་ཉེ་བར་མི་མཆིའོ་༑༑བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་ས་ལག་ནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས ༼༣༽ ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱིཨི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར ༼༤༽ འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་ད་སྙེད་ཀྱི་སེམས་ཅན་དག་ནི་སེམས་ཅན་དམྱལ ༼༥༽ བ་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱིན་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩི་མོ་ལ་གནས་པའི་རྡུལ་དག ༼༦༽ ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤིང་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི ༼༧༽ ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙིད་ཀྱི་སེམས་ཅན་དག་ནི་སེམས་ཅན་དམྱལ ༼༨༨ཨ༡༽ བ་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས ༼༢༽ པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སོགས་ཅན་དམྱལ་བ་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས ༼༣༽ ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ ༼༤༽ རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ ༼༥༽ དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙིད ༼༦༽ ཀྱི་སེམས་ཅན་དག་ནི་དུང་འགྲོ་དག་གི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི ༼༧༽ རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་ནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་གྱི་༑ ༼༨༨བ༡༽ སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི ༼༢༽ ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་དུད་འགྲོ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས ༼༣༽ ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན ༼༤༽ དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས ༼༥༽ པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ ༼༦༽ སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང ༼༧༽ ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་ཀྱི་སེམས་ཅན ༼༨༩ཨ༡༽ དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་གནས ༼༢༽ པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ཡི་དགས་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དགེ་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར ༼༣༽ འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི་འཕོས་ཏེ་དུད་འགྲོ ༼༤༽ རྣམས་ཀྱི་ནང་དུ་སྐྱེ་བར་འགྱུར་གྱི་༑་སེམ་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི ༼༥༽ འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་ལྷ་རྣམས་ཀྱི་ནང་ནས་ཤི་འཕོས་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག ༼༦༽ ནི་མི་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་མི་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་ནས་པའི་རྡུལ་དག་ཇི ༼༧༽ སྙེད་པ་དེ་སྙེད་ཀྱི་སེམས་ཅན་དག་ནི་མི་རྣམས་ཀྱི་ནང་ནས་ཤི་འཕོས་ཏེ་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་མི་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར་རོ་༑༑ས་ལ་གནས ༼༨༩བ༡༽ པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་མི་རྣམས་ཀྱི་ནང་ནས་ཤི་འཕོས་ཏེ་ཡི་དགས་རྣམས་ཀྱི་ནང་དུ་སྐྱེ་བར་འགྱུར་གྱི་༑་སེན་མོའི་རྩེ་མོ་ལ་གནས་པའི་རྡུལ་དག་ཇི་སྙེད་པ་དེ་སྙེད་ཀྱི་སེམས་ཅན་དག་ནི་མི་རྣམས་ཀྱི་ནང་ནས་ཤི་འཕོས་ཏེ་མི་རྣམས་ཀྱི་ནང་དུ་སྐྱེ་བར་འགྱུར ༼༢༽ རོ་༑༑ཞེས་གསུངས་པ་འཁོར་ལོ་བཞིན་དུ་སྤྱར་བ་བླགས་པ་དང་༑་དེ་གཉིས་ཀྱིས་སྨྲས་པ་༑་འཕགས་པ་བདག་ཅག་གིས་ཀྱང་ལྷ་དང་མི་རྣམས་ཀྱི་ནང་ནས་ཤི་འཕོས་ཏེ་སེམས་ཅན་དམྱལ་བ་དང་༑་དུད་འགྲོ་དང་༑་ཡི་དགས་རྣམས་ཀྱི་ནང་དུ་སྐྱེ་བར་བགྱིའམ་༑ ༼༣༽ དེས་སྨྲས་པ་༑་བཞིན་བཟངས་གཉིས་འགྲོ་བ་ལྔ་བའི་འཁོར་བར་ཇི་སྲིད་དུ་ཉོན་མོངས་པ་རྣམས་རྒྱུན་ཆད་པར་མ་གྱུར་པ་དེ་སྲིད་དུ་ཟོ་ཆུན་རྒྱུད་མོའི་ཚུལ་གྱིས་ཡོངས་སུ་འཁོར་བར་བྱ་དགོས་སོ་༑༑
དེ་གཉིས་ཡིད་བྱུང་ནས་ཚིགས་སུ་བཅད་པ་སྨྲས་པ་༑
གང་ཕྱིར་མི་གནས ༼༤༽ ལྷ་རྣམས་མི་བཟང་སྟེ་༑༑ འཚོ་བ་ཐུང་བའི་མི་རྣམས་མི་བཟང་ངོ་༑༑ གང་ན་ཞི་མེད་སྲིད་པ་མི་བཟང་སྟེ་༑༑ མྱ་ངན་འདས་པ་མཆོག་ཅེས་བད་གཤེགས་གསུང་༑༑
འཕགས་པ་ཅི་ནས་ཀྱང་བདག་ཅག་འཁོར་བར་འཁོར་བ་ན་སླན་ཆད་ཉོན་མོངས་པ་དེ་ལྟ་བུ་དག་ཀུན་དུ་སྤྱོད་པར ༼༥༽ མི་འགྱུར་བ་དེ་ལྟར་བདག་ཅག་ལ་ཆོས་བསྟན་དུ་གསོལ་༑་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་ཀྱི་བསམ་པ་དང་༑་བག་ལ་ཉལ་བ་དང་༑་ཁམས་དང་༑་རང་བཞིན་ཁོང་དུ་ཆུད་ནས་གང་ཐོས་ནས་དེ་གཉིས་ཀྱིས་ཉོན་མོངས་པ་ཐམས་ཅད་སྤངས་པས་དགྲ ༼༦༽ བཅོམ་པ་ཉིད་མངོན་དུ་བྱས་ཏེ་༑་དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོང་བདག་གསེར་དུ་མཉམ་པ་༑་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་༑་ཙན་དན་དང་སྟེའུར་མཉམ་པ་༑་རིག་པས་སྒོ་ངའི་སྦུབས་དྲལ་བར ༼༧༽ གྱུར་ཅིང་༑་རིག་པ་དང་༑་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ་དང་༑་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑་མངོན་དུ་སྨྲ ༼༩༠ཨ༡༽ བར་བྱ་བར་གྱུར་པ་དེ་ལྟ་བུའི་ཆོས་བསྟན་པ་བྱས་སོ་༑༑དེ་གཉིས་རྫུ་འཕྲུལ་གྱིས་སྟེང་གི་ནམ་མཁའ་ལ་མེ་ཏོག་དག་ཐུ་ཞིང་འདོང་བ་དགེ་སློང་རྣམས་ཀྱིས་མཐོད་ནས་དེ་དག་གིས་སྨྲས་པ་༑་ཚེ་དང་ལྡན་པ་དག་འདི་གཉིས་གང་དག་ཡིན་༑་ཆེ་གེ་མོ་དང་ཆེ་ག་མོ་ཡིན ༼༢༽ ནོ་༑་༑དེ་དག་གིས་སྨྲས་པ་༑་བདག་ཅག་ལྷུང་བཟེད་ནག་པོར་ཟོས་ནས་སོ་དག་ལྷུང་ཞིང་མགོ་སྐྱ་བོར་གྱུར་ཀྱང་བདག་ཅག་གིས་སེམས་རྩེག་ཅིག་པ་ཡང་མཐོབ་ན་༑་ཚེ་དང་ལྡན་པ་འདི་གཉིས་དང་པོ་ལོང་བདུན་ཁོ་ན་ལོན་ཏེ་རབ་ཏུ་བྱུང་ན་ཉོན་མོངས་པ་ཐམས་ཅད་སྤངས་པས་དགྲ་བཅོམ ༼༣༽ པ་ཉིད་མངོན་དུ་བྱས་པས་བཅོམ་ལྡན་འདས་ཀྱིས་ཀུན་དགའ་བོ་བརྩོན་འགྲུས་ཀྱིས་བྱང་ཆུབ་འཐོབ་བོ་ཞེས་བཀའ་སྩལ་པ་དེ་ནི་ལེགས་པར་གསུངས་པ་ཡིན་ནོ་༑༑
དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑་བཙུན་པ ༼༤༽ དགེ་ཚུལ་འདི་གཉིས་ཀྱིས་ལས་ཅི་ཞིག་བགྱིས་ན་ལས་དེའི་རྣམ་པར་སྨིན་པས་ལོ་བདུན་ཁོ་ན་ལགས་ན་རབ་ཏུ་བྱུང་སྟེ་༑་བཅོམ་ལྡན་འདས་ཀྱིས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བ་མཛད་པ་གང་ལགས་པ་དེ་འདི་གཉིས་ཁོ་ན་ལ་བརྟོན་ནས་བག་ཡངས་སུ་མཛད ༼༥༽ ཅིང་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བགྱིས་༑་བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་འདི་གཉིས་ཉིད་ཀྱིས་ལས་ཚོགས་རྙེད་པ་༑་རྐྱེན་ཡོངས་སུ་བསྒྱུར་བ་༑་འོད་པ་བཞིན་དུ་ཉེ་བར་གནས་པ་༑་གདོན་མི་ཟ་བར་འབྱུང་བར་འགྱུར ༼༦༽ བ་དག་བྱས་ཤིང་བསགང་པས་འདི་གཉིས་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར་༑་དགེ་སློང་དག་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་༑་ཆུའི་ཁམས་ལ་མི་འགྱུར་༑་མེའི་ཁམས ༼༧༽ ལ་མི་འགྱུར་༑་རླུང་གི་ཁམས་ལ་མི་འགྱུར་གྱི་༑་འདི་ལྟར་ལས་དགེ་བ་དང་མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང་ཁམས་དང་༑་སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ་༑
ལས་རྣམས་བསྐལ་པ་བརྒྱད་ཡང་ནི་༑༑་ཆུད་མི་ཟ་བའང་ཚོགས་དང་དུས་༑༑ ༼༩༠བ༡༽ རྙེད་ན་ལུས་ཅན་རྣམས་ལ་ནི་༑༑་འབྲས་བུ་དག་ཏུ་འགྱུར་བ་ཉིད་༑༑
དགེ་སློང་དག་སྔོན་བྱུང་བ་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་༑་ཞབས་སུ་ལྡན་པ་༑་བདེ་བར ༼༢༽ གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་གདུལ་བའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་འོད་སྲུང་འཇིག་རྟེན་དུ་བྱུང་སྟེ་༑་དེ་དགེ་སློང་གི་འཁོར་ཉི་ཁྲི་དང་བཱ་རཱ་ཎ་སཱི་ན་དྲང་སྲོང་སྨྲ་བ་རི་དགས་ཀྱི་གནས་ན་ཉེ་བར་རྟེན་ཅིང ༼༣༽ བཞུགས་སོ་༑༑བཱ་རཱ་ཎ་སཱི་ན་ཁྱིམ་བདག་ཕན་ཚུན་བཤེས་པ་གཉིས་ཤིག་གཞོན་ནུའི་གནས་སྐབས་སུ་རབ་ཏུ་འབྱུང་བར་འདོད་ན་དེ་གཉིས་ཀྱིས་ཉེ་དུ་དག་ལས་རབ་ཏུ་འབྱུང་བ་མཐོབ་ནས་༑་གང་གི་ཚེ་ལང་ཆོ་ཡོལ་པར་གྱུར་པ་དེའི་ཚེ་ན་དེ་གཉིས་ཀྱིས་ཉེ་དུ་དག་ལ་བལྟས་ཏེ་ཡང་དག ༼༤༽ པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ངོ་༑༑འདི་ནི་ཆོས་ཉིད་དེ་རྟག་ཏུ་གཞོན་རིམ་གྱིས་ལས་བྱ་བ་ཡིན་པས་དགེ་སློང་རྣམས་ཀྱིས་རྒན་ཞུགས་འདི་གཉིས་དེང་ཤིག་༑་རྒན་ཞུགས་འདི་གཉིས་ཁྱེད་ཅིག་ཅེས་བསྒོའོ་༑༑དེ་ན་གཅིག་ནི་སྤྱོ་རིང་བའི་རང ༼༥༽ བཞིན་ཅན་ཡིན་༑་ཅིག་ཤོས་ནི་སྤྲོ་ཐུང་བའི་རང་བཞིན་ཅན་ཡིན་པས་དེ་ཁྲོ་བར་བྱེད་པ་དང་ཅིག་ཤོས་ཀྱིས་སྨྲས་པ་༑་རྒན་ཞུགས་གཞོན་པའི་གནས་སྐབས་སུ་རབ་ཏུ་མ་བྱུང་ནད་ཅིའི་ཕྱིར་ཁྲོ་༑་དེ་ན་འདི་གཉིས་ཀྱི་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོན་ཏན་གྱི་ཚོགས་འགའ ༼༦༽ ཡང་མ་ཐོབ་ནས་དེའི་འོག་ཏུ་འཆི་བའི་ཚེ་སྨོན་ལམ་འདི་སྐད་ཅེས་༑་བདག་ཅག་གིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང་ལ་ཚེ་ཇི་སྲིད་པར་ཚངས་པར་སྤྱོད་པ་སྤྱད་ན་ཡོན་ཏན་གྱི་ཆོགས་འགའ་ཡང ༼༧༽ མཐོབ་སྟེ་༑་བདག་ཅིག་གིས་ཚེ་ཇི་སྲིད་པར་ཚངས་པར་སྤྱོད་པ་སྤྱད་པའི་དགེ་བའི་རྩ་བ་འདིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལ་བྲམ་ཟེའི་ཁྱེའུ་ཁྱོད་མ་འོངས་པའི་དུས་ན་སྐྱེ་དགུའི་ཚེ་ལོ་བརྒྱ ༼༩༡ཨ༡༽ ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་༑་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས ༼༢༽ རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དེའི་བསྟན་པ་ལ་བདག་ཅག་ལོ་བདུན་ཁོ་ན་ལོན་ནས་རབ་ཏུ་བྱུང་སྟེ་༑་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས་འདུལ ༼༣༽ བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བ་མཛད་པ་གང་ཡིན་པ་དེ་བདག་ཅག་གཉིས་ཁོ་ན་ལ་བརྟེན་ནས་བག་ཡངས་སུ་མཛད་ཅིང་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་གྱུར་ཅིག་ཅེས་གདབ་པར་བརྩམས་སོ་༑༑དགེ་སློང་དག་དེ་ལ་དེའི་ཚེ ༼༤༽ དེའི་དུས་ན་ཁྱིམ་བདག་གཉིས་གང་དག་ཡིན་པ་དེ་དག་ནི་དགེ་ཚུལ་འདི་གཉིས་ཡིན་ཏེ་༑་དེ་གཉིས་ཀྱིས་དེར་སྨྱོན་ལ་མ་བཏབ་པ་གང་ཡིན་པ་དེས་ད་ལྟར་ལོ་བདུན་ཁོ་ན་ལོན་ནས་རབ་ཏུ་བྱུང་སྟེ་༑་ངས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅས་པ་གང་ཡིན་པ་འདི ༼༥༽ གཉིས་ཁོ་ན་ལ་བརྟེན་ནས་བག་ཡངས་སུ་བྱས་ཤིང་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངན་དུ་བྱས་སོ་༑༑
སངས་རྒྱས་བཅོམ་ལྡན་འདས་ཡུལ་ཀ་ཤི་དག་ཏུ་ལྗོངས་རྒྱུ་ཞིང་གཤེགས་པ་ན་ཕྱོགས་གཅིག་ཅིག་ཏུ་བྱོན་པ་དག་འཛུམ་བ་མཛད་དོ་༑༑ཆོས ༼༦༽ ཉིད་ཀྱིས་ན་གང་གི་ཚེ་༑་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་དེའི་ཚེ་ན་ཞལ་ནས་འོད་ཟེར་སྔོན་པོ་དང་༑་སེར་པོ་དང་༑་དམར་པོ་དང་༑་དཀར་པོ་དང་༑་བཅོད་ཀ་དང་༑་ཤེལ་དང་༑་དངུལ་གྱི་ཁ་དོག་ལྟ་བུ་དག་བྱུང་ནས་ཁ་ཅིག་ནི་འོག་ལོགས་སུ་འདོང་༑ ༼༧༽ ཁ་ཅིག་ནི་སྟེང་ལོགས་སུ་འདོང་བས་གང་དག་འོག་ལོགས་སུ་འདོང་བ་དེ་དག་ནི་སེམས་ཅན་དམྱལ་བ་ཡང་སོས་དང་༑་ཐིག་ནག་དང་༑་བསྡུས་གཞོམ་དང་༑་ངུ་འབོད་དང་༑་ངུ་འབོད་ཆེན་པོ་དང་༑་ཚ་བ་དང་༑་རབ་ཏུ་ཚ་བ་དང་༑་མནར་མེད་པ་དང་༑་ཆུ་བུར་ཅན་དང་༑་ཆུ ༼༩༡བ༡༽ བུར་རྡོལ་བ་དང་༑་སོ་ཐམས་ཐམས་དང་༑་ཀྱི་ཧུད་ཟེར་དང་༑་ཨ་ཆུ་ཟེར་དང་༑་ཨུཏཔལ་ལྟར་གས་པ་དང་༑་བད་མ་ལྟར་གས་པ་དང་༑་བད་མ་ལྟར་གས་པ་ཆེན་པོར་དོང་སྟེ་༑་སེམས་ཅན་དམྱལ་བ་ཚབ་གང་དག་ཡིན་པ་དེ་དག་ཏུ་བསིལ་བར་གྱུར་ཏེ་འབབ་པར་བྱེད ༼༢༽ ལ་༑་སེམས་ཅན་དམྱལ་བ་གྲང་བ་གང་དག་ཡིན་པ་དེ་དག་ཏུ་ནི་དྲོ་བར་གྱུར་ཏེ་འབབ་པར་བྱེད་དོ་༑༑དེས་སེམས་ཅན་དམྱལ་བ་དེ་དག་གི་གནོད་པའི་བྱེ་བྲག་དག་རྒྱུན་གཅོད་པར་བྱེད་ཅིང་དེ་དག་འདི་སྙམ་དུ་ཤེས་ལྡན་དག་ཅི་བདག་ཅག་འདི་ནས་ཤི་འཕོས་སམ་༑་འོན་ཏེ ༼༣༽ གཞན་དུ་སྐྱེས་སྙམ་དུ་སེམས་སོ་༑༑དེ་དག་དད་པ་བསྐྱེད་པར་བྱ་བའི་ཕྱིར་བཅོམ་ལྡན་འདས་ཀྱིས་སྤྲུལ་བ་གཏོང་བར་མཛད་དེ་༑་དེ་དག་གིས་སྤྲུལ་པ་མཐོང་ནས་འདི་སྙམ་དུ་ཤེས་ལྡན་དག་བདག་ཅག་འདི་ནས་ཤི་འཕོས་པ་ཡང་མ་ཡིན་ལ་༑་གཞན་དུ་སྐྱེས་པ་ཡང་མ་ཡིན ༼༤༽ ཏེ་༑་འདི་ལྟར་སེམས་ཅན་སྡོན་མ་མཐོང་བ་འདིའི་མཐུས་བདག་ཅག་གི་གནོད་པའི་བྱེ་བྲག་དག་རྒྱུན་ཆད་པར་གྱུར་ཏོ་སྙམ་དུ་སེམས་སོ་༑༑དེ་དག་སྤྲུལ་པ་ལ་སེམས་མངོན་པར་དང་པར་གྱུར་ནས་སེམས་ཅན་དམྱལ་བ་མྱོང་བར་འགྱུར་བའི་ལས་དེ་ཟད་པར་བྱས་ནས་གང་དུ་བདེན་པ ༼༥༽ དག་གི་སྣོད་དུ་གྱུར་པར་འགྱུར་བའི་ལྷ་དང་མི་རྣམས་ཀྱི་ནང་དུ་ཉིང་མཚམས་སྦྱོར་བ་ལེན་པར་བྱེད་དོ་༑༑གང་དག་སྟེང་ལོགས་སུ་འདོད་པ་དེ་དག་ནི་རྒྱལ་པ་ཆེན་པོ་བཞི་དང་༑་སུམ་བཅུ་རྩ་གསུམ་དང་༑་འཐབ་བྲལ་དང་༑་དགའ་ལྡན་དང་༑་འཕྲུལ་དགའ་དང་༑་གཞན་འཕྲུལ ༼༦༽ དཔང་བྱེད་དང་༑་ཚངས་རིས་དང་༑་ཚངས་རིས་དང་༑་ཚངས་པའི་མདུན་ན་འདོན་དང་༑་ཚངས་ཆེན་དང་༑་འོད་ཆུད་དང་༑་ཚད་མེད་འོད་དང་༑་འོད་གསལ་དང་༑་དགེ་ཆུང་དང་༑་ཚད་མེད་དགེ་དང་༑་དགེ་རྒྱས་དང་༑་སྤྲིན་མེད་དང་༑་བསོད་ནམས་སྐྱེས་དང་༑་འབྲས་བུ ༼༧༽ ཆེ་དང་༑་མི་ཆེ་དང་༑་མི་གདུང་དང་༑་གྱ་ནོམ་སྣང་དང་༑་ཤིན་ཏུ་མཐོང་དང་༑་འོག་མིན་གྱི་ལྷ་རྣམས་ཀྱི་ནང་དུ་དོང་ནས་མི་རྟག་པ་དང་༑་སྩུག་བསྔལ་བ་དང་༑་སྟོང་པ་དང་༑་བདག་མེད་པ་ཞེས་བྱ་བའི་སྒྲ་སྒྲོགས་པར་བྱེད་ཅིང་ཚིགས་སུ་བཅད་པ་གཉིས་པོ་༑
བརྩམ ༼༩༢ཨ༡༽ པར་བྱ་ཞིང་འབྱུང་བར་བྱ་༑༑་སངས་རྒྱས་བསྟན་ལ་འཇུག་པར་བྱ་༑༑ འདམ་བུའི་ཁྱིམ་ལ་གླང་ཆེན་བཞིན་༑༑་འཆི་བདག་སྡེ་ནི་གཞོམ་པར་བྱ་༑༑
གང་ཞིག་རབ་ཏུ་བག་ཡོད་དར་༑༑་ཆོས་འདུལ་འདི་ལ་སྤྱོད་འགྱུར་བ་༑༑ སྐྱེ་བའི་འཁོར་བ་རབ་སྤངས ༼༢༽ ནས་༑༑་སྡུག་བསྔལ་ཐ་མར་བྱེད་པར་འགྱུར་༑༑ ཞེས་བྱ་བ་ཡང་སྨྲས་སོ་༑༑
དེ་ནས་འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བྱུལ་ནས་བཅོམ་ལྡན་འདས་ཉིད་ཀྱི་སླད་བཞིན་སླད་བཞིན་དུ་རྗེས་སུ་འདོང་སྟེ་༑་དེལ་བཅོམ་ལྡན་འདས་འདས་པའི ༼༣༽ ལས་ལུང་སྟོན་པར་བཞེད་ན་ནི་བཅོམ་ལྡན་འདས་ཀྱི་སྣམ་ལོགས་སུ་ནུབ་པར་འགྱུར་རོ་༑༑མ་འོངས་པའི་ལས་ལུང་སྟོན་པར་བཞེད་ན་ནི་མདུན་ལོགས་སུ་ནུབ་པར་འགྱུར་༑་སེམས་ཅན་དམྱལ་བར་སྐྱེ་བར་ལུང་སྟོན་པར་བཞེད་ན་ནི་ཞབས་ཀྱི་མཐིལ་དུ་ནུབ་པར་འགྱུར་༑་དུད ༼༤༽ འགྲོང་སྐྱེ་བར་ལུང་སྟོན་པར་བཞེད་ན་ནི་ལོང་བུར་ནུབ་པར་འགྱུར་༑་ཡི་དགས་སུ་སྐྱེ་བར་ལུང་སྟོན་པར་བཞེད་ན་ནི་ཞབས་ཀྱི་མཐེ་བོར་ནུབ་པར་འགྱུར་༑་མིར་སྐྱེ་བར་ལུང་སྟོན་པར་བཞེད་ན་ནི་བུས་མོར་ནུབ་པར་འགྱུར་༑་སྟོབས་ཀྱི་འཁོར་ལོས་སྒྱུར་བའི་རྒྱལ་སྲིད་ལུང་སྟོན་པར ༼༥༽ བཞེད་ན་ནི་ཕྱག་མཐིལ་ག་ཡོན་པར་ནུབ་པར་འགྱུར་༑་འཁོར་ལོས་སྒྱུར་བའི་རྒྱལ་སྲིད་ལུང་སྟོན་པར་བཞེད་ན་ནི་ཕྱག་མཐིལ་ག་ཡས་པར་ནུབ་པར་འགྱུར་༑་ལྷར་སྐྱེ་བར་ལུང་སྟོན་པར་བཞེད་ན་ནི་ལྟེ་བར་ནུབ་པར་འགྱུར་༑་ཉན་ཐོས་ཀྱི་བྱང་ཆུབ་ལུང་སྟོན་པར་བཞེད་ན་ནི་ཞལ་དུ ༼༦༽ ནུབ་པར་འགྱུར་༑་རང་སངས་རྒྱས་ཀྱི་བྱང་ཆུབ་ལུང་སྟོན་པར་བཞེད་ན་ནི་མཛོད་སྤུར་ནུབ་པར་འགྱུར་༑་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལུང་སྟོན་པར་བཞེད་ན་ནི་གཙུག་ཏོང་དུ་ནུབ་པར་འགྱུར་རོ་༑༑
དེ་ནས་འོད་ཟེར་དེ་དག་གིས་བཅོམ་ལྡན་འདས་ལ་ལན་གསུམ་བསྐོར ༼༧༽ པ་བྱས་ཏེ་༑་བཅོམ་ལྡན་འདས་ཀྱི་ཞབས་ཀྱི་མཐིལ་དུ་ནུབ་བོ་༑༑
དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ཏེ་ཞུས་པ་༑་བཙུན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་རྒྱུ་མ་མཆིས་རྐྱེན་མ་མཆིས་པར ༼༩༢བ༡༽ འཛུམ་པ་མི་མཛད་ན་༑་བཙུན་པ་འཛུམ་པ་མཛད་པའི་རྒྱུ་ནི་ང་ལས་༑་རྐྱེན་ནི་གང་ལགས་༑་ཚིགས་སུ་བཅད་པ་ཡང་གསོལ་པ་༑
ཁ་དོག་སྣ་ཚོགས་སྟོང་གིས་བཀྲ་བ་ཡི་༑༑་ཚོགས་རྣམས་ཞལ་གྱི་སྒྲོས་ནས་བྱུང་གྱུར་ཏེ་༑༑ དེ་ཡིས་ཕྱོགས་རྣམས་ཐམས་ཅད་སྣང ༼༢༽ བགྱིས་པ་༑༑་ཉི་གདུགས་བདལ་བར་གྱུར་པ་ཇི་བཞིན་ནོ་༑༑
རྒོད་བྲལ་ཞུམ་དང་རྒྱགས་པ་རབ་སྤངས་ལ་༑༑་སངས་རྒྱས་འགྲོ་བ་མཆོག་གི་རྒྱུར་གྱུར་པ་༑༑ རྒྱལ་པ་དགྲ་ཐུལ་བྱེད་རྒྱུ་མ་མཆིས་པར་༑༑་རྩ་བདུང་ལྟར་དཀར་འཛུམ་སྟོན་མི་མཇད་༑༑ དེ་སླད་བརྟན་པ ༼༣༽ རང་བློ་དུས་མཁྱེན་ནས་༑༑
ཐུབ་པ་ཁྱུ་མཆོག་དགེ་སྦྱོང་སྐྱེ་དབང་པོ་༑༑་ཉན་པའི་སྐྱེ་བོ་སོམ་ཉིན་ལྡན་རྣམས་ལ་༑༑ ཐེ་ཚོམ་སྐྱེས་བ་གསུང་ཚིག་བརྟན་པ་དང་༑༑་དམ་པ་དགེ་པ་དག་གིས་བསལ་དུ་གསོལ་༑༑
ཚྭ་ཆུ་རི་རྒྱལ་ལྟ་བུར་བརྟན་པ་ཡི་༑༑་སངས་རྒྱས་མགོན ༼༤༽ རྣམས་གློ་བུར་འཛུམ་མི་སྟོན་༑༑ བརྟན་པ་ཇི་སླད་འཛུམ་པ་སྟོན་མཛད་པ་༑༑་སྐྱེ་བོའི་ཚོགས་རྣམས་དེ་ནི་ཉན་པར་འཚལ་༑༑
བཅོམ་ལྡན་འདས་ཀྱིས་བཀའ་སྩལ་པ་༑་ཀུན་དགའ་བོ་དེ་དེ་བཞིན་ནོ་༑༑དེ་དེ་བཞིན་ཏེ་༑་ཀུན་དགའ་བོ་དེ་བཞིན་གཤེགས་པ་དགྲ་བཅོམ་པ་ཡང ༼༥༽ དག་པར་རྫོགས་པའི་སངས་རྒྱས་རྣམས་ནི་རྒྱུ་མེད་རྐྱེན་མེད་པར་འཛུམ་པ་མི་མཛད་དེ་༑༑
ཀུན་དགའ་བོ་ཕྱོགས་འདི་ཉིད་དུ་ག་ཡོན་ཅན་རབ་ཏུ་མང་པོ་དག་གིས་དགེ་སློང་མ་རབ་ཏུ་མང་པོ་དག་ལུས་བསྐྱོད་པས་སུན་ཕྱུང་སྟེ་༑་དེ་དག་འདི་ནས་ཤི་འཕོས་ནས་སེམས་ཅན་དམྱལ་བ་རྣམས ༼༦༽ ཀྱི་ནང་དུ་སྐྱེ་བར་འགྱུར་རོ་༑༑
དེ་ནས་དགེ་སློང་ཞིག་གིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༑༑བཙུན་པ་ག་ཡོན་ཅན་རབ་ཏུ་མང་པོ་དག་གིས་དགེ་སློང་མ་རབ་ཏུ་མང་པོ་དག་ལུས་བསྐྱོད་པས་སུན་ཕྱུང་བ ༼༧༽ གང་དག་ལགས་པ་དེ་དག་གི་ནང་ནས་གཅིག་བདག་ལ་གས་སོ་༑༑མི་གཏི་མུག་ཅན་ཁྱོད་ཀྱིས་ཀྱང་དགེ་སློང་མ་རབ་ཏུ་མང་པོ་དག་ལུས་བསྐྱོད་པས་སུན་ཕྱུང་ངམ་༑་བཙུན་པ་བདག་གིས་ཀྱང་དགེ་སློང་མ་རབ་ཏུ་མང་པོ་དག་ལུས་བསྐྱོད་པས་སུན་ཕྱུང་ངོ་༑༑
དེ་ནས་བཅོམ་ལྡན་འདས ༼༩༣ཨ༡༽ ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་གང་ཟག་དགེ་སློང་མ་སུན་ཕྱུར་བ་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་དགེ་སློང་དག་ཁྱེད་ཀྱིས་གང་ཟག་དགེ་སློང་མ་སུན་ཕྱུང་བ་ཆོས་འདུལ་བ་འདི་ལས་བསྙིལ་བར་བྱའོ་༑༑འགའ་ཞིག ༼༢༽ གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་ལ་དགེ་སློང་མ་སུན་ཕྱུང་བ་མ་ཡིན་ན་མ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད ༼༣༽ བྲས་སྦྱིན་གྱི་ཀུན་དགའ་རབ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་རྒྱལ་བྱེད་ཀྱི་ཚལ་དུ་འདོས་སོ་༑༑དགེ་སློང་དག་འདོད་ཆགས་དང་བྲལ་བ་མེད་པ་ན་དགེ་འདུན་ལྟག་མའི་ལྟུང་བ་འབྱིན་པར་བྱེད་དེ་༑་ཁ་ཅིག་གཞོན་ནུའི་གནས་སྐབས་སུ་ལྟུང་བ་བྱུང་ནས་རྒན་པོར ༼༤༽ གྱུར་༑་ཁ་ཅིག་ནི་རྒན་པོའི་གནས་སྐབས་ན་ལྟུང་བ་འབྱིན་པར་བྱེད་དོ་༑༑དེ་དག་གིས་གང་གི་ཚེ་དགེ་སློང་མདོ་སྡེ་འཛིན་པ་དང་༑་འདུལ་བ་འཛིན་པ་དང་༑་མ་མོ་འཛིན་པ་རྣམས་ལས་ཐོས་པ་དེའི་ཚེ་ན་ཆོས་བཞིན་དུ་སྒྲུབ་པར་བྱེད་དེ་༑༑དེ་དག་ཡོངས་སུ་སྤོ་བ་དང་མགུ་པར་བྱ་བར ༼༥༽ སྤྱོད་པ་ན་དགེ་འདུ་ན་ལ་རིམ་གྲོ་བྱེད་ཅིང་དེ་ན་ཁ་ཅིག་ནི་བཏུང་བ་འདྲིམ་པར་བྱེད་༑་ཁ་ཅིག་ནི་བསིལ་ཡབ་ཐོགས་ཏེ་ག་ཡོབ་པར་བྱེད་དོ་༑༑ཇི་ཙམ་ན་ཁྱིམ་བདག་དེས་དེ་ན་གནས་མལ་བཟང་པོ་དག་བཤམས་ཤིང་ཁ་ཟས་བསོད་པའི་སྦྱི་བུངས་བཤམས་པ་མཐོང་ནས་དེས་བསམས་པ་༑ ༼༦༽ འདི་དག་གི་ཆོས་ནི་བཟང་ན་འདི་ལྟར་འདི་དག་ལ་སྐྱོན་ཡང་ཡོད་དེ་༑་འདི་དག་ལ་རྗེས་དང་གུས་པ་མེད་དེ་༑་རྒན་པ་རྒན་པ་ངག་ལས་བྱེད་དུ་འཇུག་གོ་སྙམ་ནས་དེ་སྐད་སྨྲས་པ་དང་༑་དྲུག་སྡེ་དག་གིས་ཐོས་ནས་དེ་དག་གིས་སྨྲས་པ་༑་ཁྱིམ་བདག་ཅི་ཟེར་༑་འཕགས་པ་ཁྱེད ༼༧༽ ཅག་གི་ཆོས་ནི་བཟང་ན་འདི་ལྟར་ཁྱེད་ཅག་ལ་སྐྱོན་ཡང་མཆིས་སོ་༑༑ཁྱིམ་བདག་ཁོ་བོ་ཅག་ལ་སྐྱོན་ཅི་ཡོད་༑་དེས་སྨྲས་པ་༑་འཕགས་པ་དག་ཁྱེད་ཅག་ལ་རྗེས་དང་གུས་པ་མ་མཆིས་ཏེ་༑་རྒན་པ་རྒན་པ་དག་ལས་བགྱིད་དུ་སྩོལ་ཏོ་༑༑རྒན་པ་དག་ལ་ཡང་ལས་བྱེད་དུ ༼༩༣བ༡༽ གཞུག་དགོས་པ་ཡོད་དོ་༑༑འཕགས་པ་དག་ཁྱེད་ཀྱི་ནང་དུད་རབ་ཏུ་ཕྱུང་ན་ཡང་ལས་བགྱིད་དུ་སློལ་ཏམ་༑་དེ་དག་གིས་སྩལ་པ་༑་ཁྱོད་པས་གང་ཆེས་ཁྱད་པར་དུ་འཕགས་པ་རབ་ཏུ་ཕྱུང་ན་ཡང་དེ་ཡང་ངེད་ཀྱིས་ལས་བྱེད་དུ་གཞུག་ན་ཁྱོད་ལྟ་ཅི་སྨོས་༑་དེས་བསམས་པ་༑་གལ ༼༢༽ ཏེ་བདག་འདི་དག་གི་ནང་དུ་རབ་ཏུ་བྱུང་ན་བདག་ཀྱང་འདི་དག་གིས་ལས་བྱེད་དུ་བཅུག་པར་འགྱུར་གྱིས་༑་ཐབས་ཀྱི་རྣམ་པ་ཞིག་བྱའོ་སྙམ་མོ་༑༑ཁྱིམ་བདག་དེ་མཁས་པའི་རང་བཞིན་ཅན་ཡིན་པས་དེས་དགེ་སློང་དག་གི་གན་ནས་ཀུན་དུ་སྤྱོད་པའི་ཆོས་དག་བསླབས་སོ་༑༑བསླབས ༼༣༽ ནས་མཐའ་འཁོ་པ་ཅིག་ཏུ་སོང་སྟེ་སྒྲ་དང་ཁ་སྤུ་བྲེགས་ནས་གོས་དུར་སྨྲིག་དག་བགོས་ཏེ་འདུག་པ་དང་༑་ཇི་ཙམ་ན་དགེ་སློང་མཆོད་རྟེན་ལ་ཕྱག་འཚལ་བ་དག་ཕྱོགས
དེ་ནས་འོང་ཞིང་འགྲོ་བར་བྱེད་པ་དེ་དག་གིས་དེ་མཐོང་ནས་སྨྲས་པ་༑་གནས་བརྟན་མཉན་ཡོད་ན་ཆོས་ཀྱི་རྗེ་མངོན ༼༤༽ སུམ་དུ་བཞུགས་ཤིང་དེ་ན་དུས་དང་དུས་སུ་ལྷའི་གཟུགས་དག་ཀྱང་སྣང་༑་སྣང་བ་རྒྱ་ཆེན་པོ་དག་ཀྱང་འབྱུང་༑་ལྷའི་སྒྲ་དག་ཀྱང་གྲག་༑་ཀུན་ཤེས་པ་བརྡ་སྤྲོད་པ་དག་ཀྱང་གྲག་༑་ལོངས་སྤྱོད་གཉིས་པོ་ཟང་ཟིང་གི་ལོངས་སྤྱོད་དང་༑་ཆོས་ཀྱི་ལོངས་སྤྱོད་ཀྱང་ཡོད་ན་ཅིའི ༼༥༽ ཕྱིར་མཉན་ཡོད་དུ་མི་འགྲོ་༑་དེས་སྨྲས་པ་༑་ཚེ་དང་ལྡན་པ་དག་འདི་ཉིད་དུ་འདུག་པར་བྱའོ་༑༑དེ་དག་གིས་དེ་ལ་ཡང་དང་ཡང་དུ་སྨྲས་པ་༑་གནས་བརྟན་མཉན་ཡོད་ན་ཆོས་ཀྱི་རྗེ་མངོན་སུམ་དུ་བཞུགས་ཤིང་དེ་ན་དུས་དང་དུས་སུ་ལྷའི་གཟུགས་དག་ཀྱང་སྣང་༑་སྣང་བ་ཆེན་པོ ༼༦༽ དག་ཀྱང་འབྱུང་༑་ལྷའི་སྒྲ་དག་ཀྱང་གྲག་༑་ཀུན་ཤེས་པ་བརྡ་སྤྲོད་པ་དག་ཀྱང་གྲག་༑་ལོངས་སྤྱོད་གཉིས་པོ་ཟང་ཟིང་གི་ལོངས་སྤྱོད་དང་༑་ཆོས་ཀྱི་ལོངས་སྤྱོད་དག་ཀྱང་ཡོད་ན་ཅིའི་ཕྱིར་མཉན་ཡོད་དུ་མི་འགྲོ་༑་དེ་ཚངས་པ་མཚུངས་པར་སྤྱོད་པ་དག་གིས་དུས་བསྐྱེད་པ་ན་མཉན ༼༧༽ ཡོད་དུ་སོང་ངོ་༑༑ཇི་ཙམ་ན་དེས་དེ་ན་གནས་མལ་བཟང་པོ་བཤམས་ཤིང་ཁ་ཟས་བསོད་པའི་སྦྱི་བུངས་བཤམས་པ་མཐོང་ནས་དེས་བསམས་པ་༑་གལ་ཏེ་བདག་གྲལ་གྱི་དང་པོར་འདག་ན་ནི་ཡོན་བཤད་པ་བྱ་དགོས་པར་འགྱུར་རོ་སྙམ་ནས་དེས་སྟན་གཅིག་བོར་ནས་སྟན་གཉིས་པ་ལ ༼༩༤ཨ༡༽ འདུག་གོ་༑༑ཚེ་དང་ལྡན་པ་ཀུན་ཤེས་ཀཽ་ཎཌིཉ་འོངས་ནས་དེས་བསམས་པ་༑་བཅོམ་ལྡན་འདས་ཀྱིས་བདག་སྣམ་སྦྱར་གྱི་རྒྱལ་མཚན་འཆང་བ་རྣམས་ཀྱི་མཆོག་ཏུ་བསྟན་ན་འདི་སུ་ཞིག་ཡིན་སྙམ་མོ་༑༑ཇི་ཙམ་ན་བསམས་པ་དང་རྐུ་ཐབས་སུ་གནས་པ་ཞིག་ཡིན ༼༢༽ པར་མཐོང་ནས་དེས་དེ་སེ་གོལ་གྱི་སྒྲས་བསྐྲད་དོ་༑༑ཚེ་དང་ལྡན་པ་རྟ་ཐུལ་དང་༑་བཟང་ལྡན་དང་༑་རླངས་པ་དང་༑་མིང་ཆེན་དང་༑་གང་བོ་དང་༑་དྲི་མེད་དང་༑་བ་ལང་བདག་དང་༑་ལག་བཟངས་དང་༑་ཚེ་དང་ལྡན་པ་ཤཱ་རིའི་བུ་དང་༑་ཚེ་དང ༼༣༽ ལྡན་པ་མཽད་གལ་གྱི་བུ་ཆེན་པོ་དང་༑་དགེ་སློང་གནས་བརྟན་གནས་བརྟན་ཐམས་ཅད་ཀྱིས་ཀྱང་སེ་གོལ་ཡི་སྦྲས་བསྐྲད་དོ་༑༑ཇི་ཙམ་ན་དྲུག་སྡེ་དག་གི་གན་དུ་སོང་བ་དང་དེ་དག་གིས་དེ་ལ་སྨྲས་པ་༑་གནས་བརྟན་ཁྱོད་ལོ་དུ་ལོན་༑་དེས་ན་ཚོད་ཀྱི་དབང་དུ་བྱས་ཏེ་ཁོ་བོ་ལོ་དྲུག་བཅུ་ལོན ༼༤༽ ནོ་ཞེས་སྨྲས་པ་དང་༑་དེ་དག་གིས་སྨྲས་པ་༑་བཅོམ་ལྡན་འདས་ཉིད་ཀྱིས་ཀྱང་ལོ་ནུག་བཅུ་མ་བཞེས་ན་འདིས་ལ་ལོན་༑་དེ་དག་གིས་དེ་ལ་སྨྲས་པ་༑་རྒན་ཞུགས་ཁྱོད་ཀྱི་མཁན་པོ་གང་ཡིན་༑་དེས་སྨྲས་པ་༑་དགེ་སྦྱོང་གཽ་ཏ་མའི་མཁན་པོ་གང་ཡིན་༑་དེ་དག་གིས ༼༥༽ སྨྲས་པ་༑་ཚེ་དང་ལྡན་པ་དག་རྒན་ཞུགས་འདི་ནི་རང་གིས་རྟགས་བླངས་པ་ཡིན་ནོ་ཞེས་དེ་དག་གིས་དེ་ལག་པ་དང་རྐང་པ་དག་ནས་བཟུང་སྟེ་རྒན་པའི་མཐར་ཁྲིད་ནས་སྨྲས་པ་༑་དགེ་འདུན་བཙུན་པ་རྣམས་གསན་དུ་གསོལ་༑་འཇིག་རྟེན་ན་རང་བྱུང་གཅིག་ནི་བཅོམ་ལྡན་འདས ༼༦༽ ལགས་ན་གཉིས་པ་ནི་རྒན་ཞུགས་འདི་ལགས་སོ་༑༑འདི་ནི་གསོལ་བའོ་ཞེས་སྨྲས་ནས་རྒན་པའི་མཐའ་ནས་བསྐྲད་དོ་༑༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་གང་ཟག་རྐུ་ཐབས་སུ་གནས་པ་ནི་ཆོས་འདུས་བ་འདི་ལ་མི་སྐྱེ་བའི་ཆོས ༼༧༽ ཅན་ཡིན་པས་༑་དགེ་སློང་དག་ཁྱེད་ཀྱིས་གང་ཟག་རྐུ་ཐབས་སུ་ནས་པ་ཆོས་འདུལ་བ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་ལ་རྐུ་ཐབས་སུ་གནས་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་བར ༼༩༤བ༡༽ བྱེད་ན་འགལ་ཚབས་ཅན་དུ་འགྱུར་རོ་༑༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་བཅོམ་ལྡན་འདས་ཀྱིས་གང་ཟག་རྐུ་ཐབས་སུ་གནས་པ་བསྙིལ་བར་བྱའོ་ཞེས་བཀའ་སྩལ་ན་༑་བཙུན་པ་ཇི་ཙམ་གྱིས་ན་གང་ཟག་རྐུ་ཐབས་སུ་གནས ༼༢༽ པ་ལགས་༑་ཉེ་བ་འཁོར་གང་ཚུན་ཆད་ནས་དགེ་སློང་རང་བཞིན་དུ་གནས་པ་དག་དང་ལྷན་ཅིག་གསོ་སྦྱོང་གི་ལས་དག་ལན་གཉིས་སམ་གསུམ་དུ་ཉམས་སུ་མྱོང་བར་གྱུར་ན་དེ་ཙམ་གྱིས་ན་གང་ཟག་རྐུ་ཐབས་སུ་གནས་པ་ཡིན་ནོ་༑༑་༑༑སངས་རྒྱས་བཅོམ་ལྡན་འདས ༼༣༽ མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑
མཉན་ཡོད་ན་བྲམ་ཟེ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑ ༼༤༽ དགའ་བར་བྱེད་༑་དགའ་མགུར་སྤྱོད་པར་བྱེད་པ་དེའི་ཆུང་མ་ལ་སེམས་ཅན་ཞུགས་པར་གྱུར་ཏོ་༑༑དེ་ཟླ་བ་བརྒྱད་དམ་དགུ་འདས་ཏེ་བཙས་པ་ལས་མ་ནིང་སྐྱེས་པ་འདྲ་བ་བུད་མེད་ཀྱང་མ་ཡིན་སྐྱེས་པ་ཡང་མ་ཡིན་པ་ཞིག་བྱུང་ནས་བསྲིངས་ཤིང་བསྐྱེད་དེ་ཆེ་བར་གྱུར་ཏོ་༑༑དེ་ཁྱེའུ་དག ༼༥༽ དང་ལྷན་ཅིག་རྩེ་བར་བྱེད་པ་ན་དེ་དེ་དག་ལ་མཚན་མ་སྟོན་པར་བྱེད་ནས་དེ་དག་གིས་དེ་ལ་སྨྲས་པ་༑་ཁྱོད་ཅི་ཡིན་༑་དེས་སྨྲས་པ་༑་བདག་མ་ནིང་ངོ་༑༑དེ་དག་གིས་སྨྲས་པ་༑་ཁྱོད་ནི་བྲམ་ཟེ་ཡིན་པས་ཁྱོད་ཀྱི་ཁྱིམ་དུ་མི་སྙན་པ་གྲགས་པར་གྱུར་ན་མི་རུང་གིས་དེ་ལྟ་མ་བྱེད་ཅིག་༑་དེ་དག ༼༦༽ གིས་དེའི་ཕ་མ་ལ་སྨྲས་པ་༑་ཁྱོད་ཀྱིས་མ་ནིང་འདི་འདི་ལྟ་འདི་ལྟ་བྱེད་ཀྱིས་ཟློག་ཤིག་༑་དེ་དག་གིས་དེ་ལ་སྨྲས་པ་༑་མ་ནིང་བདག་ཅག་ནི་བྲམ་ཟེ་ཡིན་པས་བདག་ཅག་གི་ཁྱིམ་དུ་མི་སྙན་པར་གྲགས་པར་གྱུར་ན་མི་རུང་གིས་དེ་ལྟ་མ་བྱེད་ཅིག་༑་དེ་དེ་དག་གིས་བཟློག་ཀྱི་མི་འདུག་གོ་༑ ༼༧༽ དེ་དུས་གཞན་ཞིག་ན་རྒྱལ་བྱེད་ཀྱི་ཚལ་དུ་སོང་བ་དང་༑་ཇི་ཙམ་ན་དེས་དགེ་སློང་གཞོན་ནུ་གཞོན་ནུ་དག་མཐོང་ནས་དེས་བསམས་པ་༑་བདག་འདི་དག་གི་ནང་དུ་རབ་ཏུ་བྱུང་ན་འདི་དག་བདག་ལ་སྐྱེས་པའི་བྱ་བ་བྱེད་པར་འགྱུར་ཞིང་བདག་ཀྱང་འདི་དག་ལ་བུད་མེད་ཀྱི་བྱ་བ་བྱེད་པར་འགྱུར་རོ ༼༩༥ཨ༡༽ སྙམ་ནས་༑་དེ་དགེ་སློང་གི་གན་དུ་སོང་སྟེ་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་ལ་སྨྲས་པ་༑་ཁྱོད་ཕ་མས་གནང་ངམ་༑་དེས་སྨྲས་པ་༑་མ་གནང་ངོ་༑༑སོང་ལ་ཕ་མ་ལ་གསོལ་ཅིག་༑་དེ་ཕ་མའི་གན་དུ་སོང་སྟེ་སྨྲས་པ་༑ ༼༢༽ ཡབ་ཡུམ་བདག་རབ་ཏུ་འབྱུང་བར་འཚལ་ལོ་༑༑དེ་གཉིས་དེས་ཡོངས་སུ་གདུངས་པས་བསམས་པ་༑་བདག་ཅག་འདི་དང་བྲལ་བར་བྱས་རབ་ཏུ་འབྱུང་ལ་རག་གོ་སྙམ་ནས་༑་དེ་གཉིས་ཀྱིས་དེ་ལ་སྨྲས་པ་༑་མ་ནིང་གནང་ངོ་༑༑དེ་དགེ་སློང་གི་ནང་དུ་སོང་སྟེ་སྨྲས་པ་༑་འཕགས ༼༣༽ པ་བདག་ཕ་མས་གནང་གིས་རབ་ཏུ་དབྱུང་དུ་གསོལ་༑་དེས་ངེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་པ་དང་༑་དགེ་སློང་རྣམས་ཀྱི་མདུན་དུ་མཚན་མ་སྟོན་པར་བྱེད་ནས་༑་དེ་དག་གིས་དེ་ལ་སྨྲས་པ་༑་ཁྱོད་མ་ནིང་ཡིན་ནམ་ཅི་༑་དེས་སྨྲས་པ་༑་ཡིན་ནོ་ཞེས་ཟེར་བའི ༼༤༽ སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་དེ་ན་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་གང་ཟག་མ་ནིང་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་༑་དགེ་སློང་དག་ཁྱེད་ཀྱིས་གང་ཟག་མ་ནིང་ཆོས་འདུལ ༼༥༽ བ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་ལ་མ་ནིང་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑དགེ་སློང་དག་མ་ནིང་ནི་ལྔ་པོ་འདི་དག་ཡིན་ཏེ་༑་ལྔ་གང་ཞེ་ན་༑ ༼༦༽ སྐྱེས་ནས་མ་ནིང་དང་༑་ཟླ་བ་ཕྱེད་པའི་མ་ནིང་དང་༑་འཁྱུད་ནས་ལྡང་བའི་མ་ནིང་དང་༑་ཕྲག་དོག་ཅན་གྱི་མ་ནིང་དང་༑་ཉམས་པའི་མ་ནིང་ངོ་༑༑དེ་ལ་སྐྱེས་ནས་མ་ནིང་གང་ཞེ་ན་༑་གང་སྐྱེས་ནས་བུད་མེད་ཀྱང་མ་ཡིན་སྐྱེས་པ་ཡང་མ་ཡིན་པའོ་༑༑ཟླ་བ་ཕྱེད་པའི་མ་ནིང་གང ༼༧༽ ཞེ་ན་༑་གང་ཟླ་བ་བྱེད་ནི་བུད་མེད་ཟླ་བ་ཕྱེད་ནི་སྐྱེས་པར་འགྱུར་བའོ་༑༑འཁྱུད་ནས་ལྡང་བའི་མ་ནིང་གང་ཞེ་ན་༑་གང་ལ་གཞན་དག་གིས་འཁྱུད་ན་དབང་པོ་འབྱུང་བར་འགྱུར་བའོ་༑༑ཕྲག་དོག་ཅན་གྱི་མ་ནིང་གང་ཞེ་ན་༑་གང་ལ་གཞན་དག་རྩོལ་བ་མཐོང་ན་དབང་པོ་འབྱུང ༼༩༥བ༡༽ བར་འགྱུར་བའོ་༑༑ཉམས་པའི་མ་ནིང་གང་ཞེ་ནོ་༑་གང་གི་དབང་པོ་ནད་ཀྱིས་ཉམས་པའམ་མཚོན་གྱིས་བཅད་བའོ་༑༑དེ་ལ་མ་ནིང་སྔ་མ་བཞི་པོ་སྐྱེས་ནས་མ་ནིང་དང་༑་ཟླ་བ་ཕྱེད་པའི་མ་ནིང་དང་༑༑འཁྱུད་ནས་ལྡང་བའི་མ་ནིང་དང་༑་ཕྲག་དོག་ཅན་གྱི་མ་ནིང་གང་དག་ཡིན་པ ༼༢༽ དེ་དག་ནི་རབ་ཏུ་མ་བྱུང་ན་ནི་རབ་ཏུ་དབྱུང་བར་མི་བྱ་ལ་༑་རབ་ཏུ་བྱུང་ན་ནི་བསྙིལ་བར་བྱའོ་༑༑དེ་ལ་ཉམས་པའི་མ་ནིང་གང་ཡིན་པ་དེ་ནི་རབ་ཏུ་མ་བྱུང་ན་ནི་རབ་ཏུ་དབྱུང་བར་མི་བྱ་ལ་༑་རབ་ཏུ་བྱུང་ན་ནི་གལ་ཏེ་འགྱུར་བ་མི་སྟེན་ན་བཏང་སྙོམས་སུ་བྱའོ་༑༑གལ་ཏེ་འགྱུར་བ་བསྙེན་ན ༼༣༽ བསྙིལ་བར་བྱའོ་༑༑་༑༑
སངས་རྒྱས་བཅོམ་ལན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑ཀླུ་རྣམས་ཀྱི་ཀུན་དུ་སྤྱོད་པ་ནི་ལུས་ལ་ཉིན་མོ་བྱེ་མ་མེའི་མདོག་ལྟ་བུ་ལན་གསུམ་འབབ་ཅིང་དེས་དེ་དག་རུས་པའི་ཀེང ༼༤༽ རུས་ཙམ་ཞིག་ལུས་པར་བྱེད་དོ་༑༑ཀླུ་གཞོན་ནུ་སྐྱེས་ནས་རིང་པོ་མ་ལོན་པ་ཞིག་གི་ལུས་ལ་ཉིན་མོ་བྱེ་མ་མེའི་མདོག་ལྟ་བུ་ལན་གསུམ་འབབ་ཅིང་དེས་དེ་རུས་པའི་ཀེང་རུས་ཙམ་ཞིག་ལུས་པར་བྱས་པ་དང་དེས་མ་ལ་སྨྲས་པ་༑་མ་བདག་གིས་ཡུན་ཇི་སྲིད་ཅིག་ཏུ་སྡུག་བསྔལ་འདི ༼༥༽ ལྟ་བུ་མནག་བར་བགྱི་འཚལ་༑་བུ་ཇི་སྲིད་དུ་རིས་མཐུན་པ་ཡོད་ཀྱི་བར་དུའོ་༑༑དེ་ན་ཀླུ་རྫུ་འཕྲུལ་ཆེ་བ་དང་མཐུ་ཆེ་བ་གཞན་གང་དག་ཡིན་པ་དེ་དག་གི་ལུས་ལ་བྱེ་མ་མེའི་མདོག་ལྟ་བུ་མི་འབབ་ནས་དེས་སྨྲས་པ་༑་མ་འདི་དག་ལ་ཅིའི་ཕྱིར་མི་འབབ་༑་མས་སྨྲས་པ་༑་འདི་དག ༼༦༽ ནི་རྫུ་འཕྲུལ་ཆེ་བ་༑་མཐུ་ཆེ་བ་༑་བསྐལ་པར་གནས་པ་༑་ས་འཛིན་པ་༑་འདབ་ཆགས་ཀྱི་རྒྱལ་པོ་འདབ་བཟངས་ཀྱིས་དབྱུང་བར་མི་ནུས་པ་ཡིན་པས་དེའི་ཕྱིར་འདི་དག་ལ་མི་འབབ་བོ་༑༑དེ་ན་ཀླུ་ཕྲ་མོ་གཞན་གང་དག་ཡིན་པ་དེ་དག་གི་ལུས་ལ་བྱེ་མ་མེའི་མདོག་ལྟ་བུ་མི་འབབ ༼༧༽ ནས་དེས་སྨྲས་པ་༑་མ་འདི་དག་ལ་ནི་རེགས་ན་འདི་དག་ལ་ཅིའི་ཕྱིར་མི་འབབ་༑་མས་སྨྲས་པ་༑་འདི་དག་གིས་བཅོམ་ལྡན་འདས་ཀྱི་སྤྱན་སྔ་ནས་སྐྱབས་སུ་འགྲོ་བ་དང་བསླབ་པའི་གཞི་དག་བླངས་པས་དེའི་ཕྱིར་འདི་དག་ལ་མི་འབབ་བོ་༑༑དེས་སྨྲས་པ་༑་གལ་ཏེ་དེ་ལྟ་ན ༼༩༦ཨ༡༽ བདག་གིས་ཀྱང་མཅོམ་ལྡན་འདས་ཀྱི་སྤྱན་སྔ་ནས་སྐྱབས་སུ་འགྲོ་བ་དང་བསླབ་པའི་གཞི་དག་བླང་ངོ་༑༑མས་སྨྲས་པ་༑་བུ་ཚེ་གཅིག་གི་སྡུག་བསྔལ་ནི་བླའི་ཚེ་རབས་མང་པོའི་ནི་མ་ཡིན་ཏེ་༑་གལ་ཏེ་ཁྱོད་ཀྱིས་གཅོམ་ལྡན་འདས་ཀྱི་སྤྱན་སྔ་ནས་སྐྱབས་སུ་འགྲོ ༼༢༽ བ་དང་བསླབ་པའི་གཞི་དག་བླངས་ནས་ཡང་དག་པར་མ་བསྲུངས་ན་ཡུན་རིང་པོར་སེམས་ཅན་དམྱལ་བར་སྡུག་བསྔལ་མ་ནག་པར་བྱ་དགོས་སོ་༑༑དེས་བསམས་པ་༑་སྡུག་བསྔལ་འདི་བས་ཆེས་སྡུག་བསྔལ་བར་འགྱུར་བ་ཅི་ཞིག་ཡོད་ཀྱིས་༑་བཅོམ་ལྡན་འདས་ཀྱི་སྤྱན ༼༣༽ སྔར་སྐྱབས་སུ་འགྲོ་བ་དང་བསླབ་པའི་གཞི་དག་ལེན་དུ་འགྲོ་འོ་སྙམ་ནས་༑་དེ་བྲམ་ཟེའི་ཆ་ལུགས་སུ་མངོན་པར་སྤྲུལ་ནས་རྒྱལ་བྱེད་ཀྱི་ཚལ་དུ་སོང་པ་དང་༑་ཇི་ཙམ་ན་དེས་དགེ་སློང་དག་བསམ་གཏན་དང་༑་ཀློག་པ་དང་༑་རྣལ་འབྱོར་དང་༑་ཡིད་ལ་བྱེད་པ་ལ་བརྩོན་ཞིང་གནས ༼༤༽ པ་མཐོང་ངོ་༑༑མཐོང་ནས་ཀྱང་དད་པ་སྐྱེས་ཏེ་༑་དེས་བསམས་པ་༑་ཇི་ཇེ་དར་པོར་སྐྱབས་སུ་འགྲོ་བ་དང་བསླབ་པའི་གཞི་དག་བླང་ངམ་༑་འོན་ཏེ་རབ་ཏུ་འབྱུང་བར་བྱ་སྙམ་མོ་༑༑དེས་ཡང་བསམས་པ་༑་རབ་ཏུ་འབྱུང་བར་བྱའོ་སྙམ་ནས་དེ་དགེ་སློང་གི་གན་དུ་སོང་སྟེ་སྨྲས ༼༥༽ པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་སྨྲས་པ་༑་ཁོ་བོན་གསར་བུ་ཡིན་པས་གནས་བརྟན་གཞན་འགའ་ཞིག་གི་དྲུང་དུ་སོང་ཤིག་༑་དེས་སྨྲས་པ་༑་འཕགས་པ་བདག་གིས་གཞན་ངོ་འཚལ་ཕ་མ་མཆིས་ཏེ་༑་འདི་ལྟར་བདག་ཐོག་མར་ཁོ་ནར ༼༦༽ འཕགས་པའི་གན་དུ་མཆིས་པས་ཁྱོད་ཉིད་ཀྱིས་བདག་དགེ་སློང་འགའ་ཞིག་ལ་གཏར་པར་གསོལ་༑་དགེ་སློང་དེའི་མཁན་པོ་དགོན་བ་པ་ཞིག་དགོན་པ་ན་འདུག་པས་དེས་དེ་ཁྲིད་དེའི་གན་དུ་སོང་ནས་སྨྲས་པ་༑་མཁན་པོ་རིགས་ཀྱི་བུ་འདི་རབ་ཏུ་འབྱུང་བར་འཚལ་གྱིས་རབ་ཏུ ༼༧༽ དབྱུང་དུ་གསོལ་༑་དེས་སྨྲས་པ་༑་བཞིན་བཟངས་བཅོམ་ལྡན་འདས་ཀྱིས་དགེ་སློང་དག་གཤན་པ་བྱེད་དུ་བཅུག་པ་ནི་བླའི་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ནས་ཡལ་བར་བོར་བ་ནི་མི་རུང་ངོ་ཞེས་བཀའ་སྩལ་པས་༑་འདི་ཡང་སེམས་ཅན་དམྱལ་བར་འགྲོ་བར་འགྱུར ༼༩༦བ༡༽ ལ་༑་ཁོ་བོ་ཡང་ལྟུང་བ་དང་བཅས་པར་འགྱུར་བས་ཁོ་བོ་འདི་རབ་ཏུ་མི་འབྱིན་ཏོ་༑༑དེས་སྨྲས་པ་༑་མཁན་པོས་རབ་ཏུ་དབྱུང་བ་འབའ་ཞེག་མཛོད་ཅིག་དང་༑་བདག་གིས་འདི་བསླུབ་པར་བགྱི་ཞིང་ཀློག་ཏུ་སྩལ་བར་བགྱིའོ་༑༑དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས ༼༢༽ ནས་སྨྲས་པ་༑་བཞིན་བཟངས་འདི་ཉིད་ཁྱོད་ཀྱི་མཁན་པོ་གཅིག་པ་ཡིན་༑་འདི་ཉིད་སློབ་དཔོན་ཡིན་གྱིས་ཁྱོད་ཀྱིས་འདི་ཉིད་ལ་དྲི་པར་བྱ་༑་ཁྱོད་ཀྱིས་འདི་ཉིད་ལ་བཀླག་པར་བྱའོ་༑༑ཁྱོད་ཀྱིས་འདི་ཉིད་ལ་བསླབ་པར་བྱའོ་༑༑དེས་གཅིག་ལས་འཕྲོས་པའི་ལུང་བཀླགས ༼༣༽ པས་དེས་དེ་གཅིག་ལས་འཕྲོས་པའི་ལུང་ཀློག་ཏུ་གཞུག་པར་བརྩམས་པ་དང་༑་དེས་ཤིན་ཏུ་བརྩོན་འགྲུས་བརྩམས་པས་ཁ་ཏོན་དུ་ལྟོགས་ནས་དགེ་སློང་སློབ་དཔོན་དེ་ཤིན་ཏུ་མིག་གང་སྟེ་དེས་དེ་ལ་སྨྲས་པ་༑་བཞིན་བཟངས་ཅི་ལྷན་ཅིག་ཏུ་བསོད་སྙོམས་ལ་འཇུག་པར་བྱའམ་༑ ༼༤༽ འོན་ཏེ་སོ་སོར་༑༑དེས་བསམས་པ་༑་བདག་གིས་མིའི་ཟས་ཀྱིས་འཚོ་བར་མི་ནུས་ཀྱིས་༑་བདག་ཀླུའི་གནས་སུ་སོང་ལ་བདུད་རྩི་ཟོས་ཤིང་ཐོས་ཤིང་ཕྱིར་འོང་པར་བྱའོ་སྙམ་ནས་༑༑དེས་སྨྲས་པ་༑་སློབ་དཔོན་སོ་སོར་འཇུག་པར་བྱའོ་༑༑དེས་སྨྲས་པ་༑་བཞིན་བཟངས ༼༥༽ དེ་ལྟར་གྱིས་ཤིག་༑་དེ་ཀླུའི་གནས་སུ་ལྷའི་བདུད་རྩེ་ཟོས་ནས་ཕྱིར་འོང་ངོ་༑༑ཀླུ་རྣམས་ནི་གཉིད་ཆེ་བ་ཡིན་པས་དེ་གང་གི་ཚེ་གཉིད་ལོག་ནས་ལངས་པ་དེའི་ཚེ་ན་དགེ་སློང་དེ་བསོད་སྙོམས་བླངས་ནས་ཕྱིར་འོང་ངོ་༑༑ཇི་ཙམ་དུས་གཞན་ཞིག་ན་དགེ་སློང་དེས་བསོད་སྙོམས་གློ ༼༦༽ དེ་སྒྲ་ལ་མཁས་པས་མྱུར་བ་མྱུར་བ་ཁོ་ནར་སད་ནས་རང་བཞིན་གྱི་ཆ་ལུགས་མི་སྣང་བར་བྱས་ཏེ་དེ་སྤྲུལ་པའི་ཆ་ལུགས་སུ་འདུག་གོ་༑༑དགེ་སློང་དག་ལྷགས་ནས་དེ་དག་གིས་དེ་ལ་སྨྲས་པ་༑་འདི་ཙ་ཡིན་༑་དེས་སྨྲས་པ་༑་སྒྲུལ་པ་ཡིན་ནོ་༑༑དེ་དག་གིས་སྨྲས་པ་༑་ཚེ་དང་༑ ༼༩༧ཨ༡༽ ལྡན་པ་བརྩོན་འགྲུས་བརྩམས་པས་རྟག་ཏུ་ཁ་ཏོན་ལ་བརྩོན་པ་ཡིན་ན་ཅི་ཁྱོད་འདི་ལ་སེར་སྣ་བྱེད་དམ་༑་དེས་སྨྲས་པ་༑་ཁོ་བོ་ནི་འདི་ལ་ཅུང་ཟད་ཀྱང་སེར་སྣ་མི་བྱེད་དེ་༑་འདི་ལྟར་འདི་ནི་སྤྲུལ་པ་ཡིན་ནོ་༑༑དེ་དག་ཕན་ཚུན་སྨྲ་བ་ན་བཅོམ་ལྡན་འདས་ཀྱང ༼༢༽ ཕྱོགས་དེར་གཤེགས་ནས་༑་བཅོམ་ལྡན་འདས་ཀྱིས་བཀའ་སྩལ་པ་༑་འདི་ཅི་ཡིན་༑་དགེ་སློང་དག་གིས་གསོལ་བ་༑་བཅོམ་ལྡན་འདས་སྤྲུལ་པ་ལགས་སོ་༑༑བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་གང་ཟག་སྤྲུལ་པ་ནི་ཆོས་འདུལ་བ་འདི་ལ་མི་སྐྱེ ༼༣༽ བའི་ཆོས་ཅན་ཡིན་པས་༑་དགེ་སློང་དག་ཁྱེད་ཀྱིས་གང་ཟག་སྤྲུལ་པ་ཆོས་འདུལ་བ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་ལ་སྤྲུལ་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན ༼༤༽ འགལ་ཚབས་ཅན་དུ་འགྱུར་རོ་༑༑དགེ་སློག་དག་ཀླུའི་རང་བཞིན་ལྔ་པོ་འདི་དག་ཡིན་ལ་ལྷག་མ་ནི་སྤྲུལ་པ་ཡིན་ནོ་༑༑ལྔ་གང་ཞེ་ན་༑་རང་བཞིན་གྱིས་སྐྱེ་བ་དང་༑་རང་བཞིན་གྱིས་འཆི་བ་དང་༑་རང་བཞིན་གྱིས་ཉམ་བ་དང་༑་རང་བཞིན་གྱིས་ཟ་བ་དང་༑་རང་བཞིན ༼༥༽ གྱིས་མི་ཚངས་པར་སྤྱོད་པ་འཁྲིག་པའི་ཆོས་སྟེན་པར་བྱེད་པའོ་༑༑བཅོམ་ལྡན་འདས་ཀྱིས་དེ་ལ་བཀའ་སྩལ་པ་༑་བཞིན་བཟངས་ཁྱོད་ཀྱིས་ཕུང་པོ་འདི་དག་གིས་ཡོན་ཏན་གྱི་ཚོགས་འགའ་ཡང་ཐོབ་པར་མི་ནུས་ཀྱིས་༑་དགེ་སློང་རྣམས་ལམ་འཚེ་བར་སོང་ཤིག་༑་དེས ༼༦༽ བསམས་པ་༑་འབབས་པར་གལ་བྱ་སྙམ་ནས་དེས་སཱ་ལའི་དགོན་པ་ཞིག་ཏུ་སོང་ནས་གཙུག་ལག་ཁང་རྟ་བབས་མཐོན་པོ་དང་ལྡན་པ་༑་མཐོངས་ཁུང་དང་༑་སྐར་ཁུང་དྲ་བ་ཅན་དང་༑་ལན་ཀན་གྱིས་བརྒྱན་པ་༑་སྙིང་དང་མིག་འཕྲོག་པར་བྱེད་པ་༑་མཐོ་རིས་ཀྱི་ཐེམ་སྐས ༼༧༽ སུ་གྱུར་པ་༑་ཁྲི་དང་༑་ཁྲིའུ་དང་༑་ཡོ་བྱད་ཕུན་སུམ་ཚོགས་པ་ཞིག་སྤྲུལ་ཏེ་༑་དགེ་སློང་གློ་བུར་དུ་འོངས་པ་དང་༑་འགྲོ་བར་ཆས་པ་རྣམས་ལ་ཡོ་བྱད་ཐམས་ཅད་ཀྱིས་སྟོབས་པར་བྱེད་དོ་༑༑རྒན་ཞུགས་ཤིག་གཙུག་ལག་ཁང་དེར་དབྱར་གནས་ནས་མཉན་ཡོད་དུ་སོང་ངོ་༑ ༼༩༧བ༡༽ དྲུག་སྡེ་དག་གི་ཀུན་དུ་སྤྱོད་པ་ནི་འདིར་བདག་ཅག་གིས་བྲམ་ཟེ་དང་ཁྱིམ་བདག་འོངས་ཤིང་ལྷགས་པ་རྣམས་ལ་ཡང་ཆོས་བསྟན་པར་བྱ་༑་རྒོལ་བདག་ཀྱང་ཚར་གཅད་པར་བྱ་༑་རང་གི་གྲགས་པ་ཡང་བསྒྲག་པར་བྱའོ་༑་སྙམ་པས་དྲུག་སྡེ་དག་ལས་གང་ཡང་རུང་བས་རྒྱལ ༼༢༽ བྱེད་ཀྱི་ཚལ་གྱི་སྒོ་སྟོང་པར་མི་འཇོག་པས་ཉེ་དགའ་ནང་བར་སྔར་ལངས་ཏེ་སོ་ཤིང་བོར་ནས་སྣམ་སྤྱར་དམར་སེར་གྱོན་ཏེ་རྒྱལ་བྱེད་ཀྱི་ཚལ་གྱི་སྒོ་ན་འཆག་ཅིང་འདུག་གོ་༑༑དེས་ཐག་རིང་པོ་ཁོ་ན་ནས་རྒན་ཞུགས་མགོ་སྤྲ་བའི་མེ་ཏོག་ལྟར་སྐྱ་བ་སྨིན་མ་འཕྱང་པ་ཞིག་འོང་བ་དེ་མཐོང ༼༣༽ ནས་དེས་བསམས་པ་༑་འདི་ནི་དགེ་སློང་གནས་བརྟན་འགའ་ཞིག་ཡིན་གོར་མཆག་སྙམ་ནས་དེས་བསུ་སྟེ་གནས་བརྟན་བྱོན་པ་ལེགས་སོ་བྱོན་པ་ལེགས་སོ་ཞེས་བྱས་པ་དང་དེས་སྨྲས་པ་༑་སློབ་དཔོན་ཕྱག་འཚལ་ལོ་༑༑ཉེ་དགའས་བསམས་པ་༑་ཀྱེ་མ་འདི་ནི་རྒན་ཞུགས ༼༤༽ ཞིག་སྟེ་༑་སློབ་དཔོན་ཡང་མི་ཤེས་༑་མཁན་པོ་ཡང་མི་ཤེས་སོ་སྙམ་ནས་དེས་དེ་ལ་སྨྲས་པ་༑་རྒན་ཞུགས་ཁྱོད་ག་ལས་འོངས་༑་སཱ་ལའི་དགོན་པ་ནས་སོ་༑༑ཅི་དེ་ན་གཙུག་ལག་ཁང་ཡོད་དམ་༑་དེས་སྨྲས་པ་༑་གཙུག་ལག་ཁང་ཡོད་དོ་༑༑ཅི་དེ་གཙུག་ལག ༼༥༽ ཁང་ཡིན་ནམ་༑་འོན་ཏེ་ཕོངས་པ་ཡིན་༑་གཙུག་ལག་ཁང་ནི་ཅི་འདྲ་༑་ཕོངས་པ་ནི་ཅི་འདྲ་༑་གང་ན་ཡོ་བྱད་ཐམས་ཅད་དང་ལྡན་པ་ནི་གཙུག་ལག་ཁང་ཡིན་ལ་༑་གང་ན་ཡོ་བྱད་ཐམས་ཅད་དང་གྲལ་བ་ནི་ཕོངས་པ་ཡིན་ནོ་༑༑དེ་གཙུག་ལག་ཁང་ཡིན་ནོ་༑༑དེ་ན་ཅི་ཡོང་༑ ༼༦༽ དེ་ན་དགེ་སློང་ཞལ་ཏ་བྱེད་པ་གནས་ཏེ་༑་དེས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱང་ཐམས་ཅད་ཀྱིས་སྟོབས་པར་བྱེད་དོ་༑༑དྲུག་སྡེ་དག་གི་ཀུན་དུ་སྤྱོད་པ་ནི་གང་ཅུང་ཟད་ཅི་ཐོས་པ་དེ་ཕྱེ་འབྲེད་ཀྱི་དུས་ཀྱི་ཚེ་གཅིག་ཏུ་འདུས་ནས་ཕན་ཚུན་རྗོད་པར་བྱེད་པ ༼༧༽ ཡིན་པས་ཉེ་དགའ་གཙུག་ལག་ཁང་དུ་སོང་སྟེ་དྲུག་སྡེ་དག་ལ་སྨྲས་པ་༑་ཚེ་དང་ལྡན་པ་བདག་ཅག་གིས་ཡུན་ཇི་སྲིད་ཀྱིས་བྲེལ་བ་སྤང་བར་བྱ་༑་ཁྱོད་ཀྱིས་ཐོས་པ་ཅུང་ཞིག་ཡོང་དམ་༑་ནེ་དགའས་སྨྲས་པ་༑་ཡོད་དེ་༑་སཱ་ལའི་དགོན་པ་ན་གཙུག་ལག་ཁང་ཡོད་དོ་༑༑༼༩༨ཨ༡༽ དེ་ན་ཅི་ཡོད་༑་དེ་ན་ཞལ་ཏ་བྱེད་པ་གནས་ཏེ་༑་དེས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱེད་ཐམས་ཅད་ཀྱིས་སྟོབས་པར་བྱེད་ཀྱིས་༑་ཚུར་སོག་བདག་ཅག་དེར་འདོང་ངོ་༑༑དེ་དག་དེ་འདོང་བ་དང་༑་དེས་དེ་དག་ཐག་རིང་པོ་ཁོ ༼༢༽ ན་ནས་འོང་བ་མཐོང་ནས་དེས་བསམས་པ་༑་གནས་ངན་ལེན་ཀུན་དུ་སྤྱོད་པ་དེ་དག་འདིར་འོངས་སོ་སྙམ་མོ་༑༑དེས་ཡང་བསམས་པ་༑་བདག་གིས་འདི་དག་ལ་ཡོ་བྱད་ཐམས་ཅད་ཀྱིས་བསྟབས་ན་༑་འདི་དག་གིས་བདག་ལ་ཅི་བྱར་ཡོད་སྙམ་ནས་༑་དེས་དེ་དག་ལ་རྒན ༼༣༽ རིམས་ཀྱིས་གནས་མལ་ཡང་ཏོག་དང་༑་ཁང་པ་བརྩེགས་པ་དག་བསྐོས་ཤིང་ཡོ་བྱད་ཐམས་ཅད་ཀྱིས་ཀྱང་བསྟབས་སོ་༑༑དེ་དག་ཉི་མ་ཉུང་ཤས་ཤིག་འཁོན་ནས་སྨྲས་པ་༑་དགའ་བོ་ཉེ་དགའ་རྒན་ཞུགས་འདི་ལ་འདུ་བ་ཡང་མི་སྣང་འགོད་པ་ཡང་མི་སྣང་པས་བདག་ཅག ༼༤༽ གིས་འདི་ལ་གྲངས་དག་འདེབས་སུ་གཞུག་གོ་ཞེས་དེ་དག་གིས་དེ་ལ་སྨྲས་པ་༑་རྒན་ཞུགས་ཁྱོད་ལ་འདུབ་ཡང་མི་སྣང་༑་འགོད་པ་ཡང་མི་སྣང་པས་ཚུར་ཤོག་གྲངས་ཏོབ་ཤིག་༑་དེས་སྨྲས་པ་༑་འཕགས་པ་དག་ཅུང་ཟད་ཉམས་པའམ་གཅིག་ཏུ་མ་གྱུར་ཏམ་༑་དེ་དག ༼༥༽ གིས་སྨྲས་པ་༑་ཅུང་ཟས་ཀྱང་ཉམས་པར་མ་གྱུར་ཏེ་ཚངས་པ་མཚུངས་པར་སྤྱོད་པ་རྣམས་ཀྱིས་དྲུག་སྡེ་དག་གཙུག་ལག་ཁང་དེ་ཉིད་དུ་དབྱུར་གནས་ན་དེ་དག་གིས་འདུ་བ་ཡང་མི་ཤེས་༑་འགོད་པ་ཡང་མི་ཤེས་སོ་ཞེས་བདག་ཅག་སྨད་པར་འགྱུར་རོ་༑༑དེས་སྨྲས་པ་༑་མི་རུང་ངོ་༑་གནས་བརྟན་དག ༼༦༽ གལ་ཏེ་དེ་ལྟན་བགྱིའོ་༑༑ཇི་ཙམ་ན་བྱ་༑་ལོ་བཅུ་གཉིས་ནའོ་༑༑དེ་དག་གིས་སྨྲས་པ་༑་རྒན་ཞུགས་ལོ་བཅུ་གཉིས་ན་ཁྱོད་ཀྱིས་གཙུག་ལག་ཁང་འདི་སྒོ་འཕར་ཡང་ཐོས་པར་འགྱུར་རོ་༑༑དེས་སྨྲས་པ་༑་ལོ་བདུན་ནའོ་༑༑དེ་དག་གིས་སྨྲས་པ་༑་མི་རུང་ངོ་༑༑དེས ༼༧༽ སྨྲས་པ་༑་ཟླ་བ་བདུན་ནའོ་༑༑དེ་དག་གིས་སྨྲས་པ་༑་མི་དུང་ངོ་༑༑དེས་སྨྲས་པ་༑་ཉིན་ཞག་བདུན་ནའོ་༑༑དེ་དག་གིས་སྨྲས་པ་༑་དགའ་བོ་ཉེ་དགའ་ཉིན་ཞག་བདུན་གྱིས་རྒན་ཞུགས་འདིས་ཅི་ཞིག་ཟེས་པར་གྱུར་ཏེ་དེ་བཞིན་བྱའོ་༑༑དེ་དག་གིས་དེ་ལ་སྨྲས་པ་༑་རྒན་ཞུགས ༼༩༨བ༡༽ དེ་བཞིན་གྱིས་ཤིག་༑་དེས་བསམས་པ་༑་ཞག་བདུན་ལོན་ན་གཙུག་ལག་ཁང་འདི་མི་སྣང་བར་འགྱུར་རོ་སྙམ་ནས་༑་དེས་ངེ་ནས་ཚངས་པ་མཚུངས་པར་སྤྱོད་པ་ངེས་པ་དེས་པ་རྣམས་ལ་ལ་ལ་ལ་ནི་སྣམ་སྦྱར་འབུལ་བར་བྱེད་༑་ལ་ལ་ལ་ནི་བླ་གོས་༑་ལ་ལ་ལ་ནི་ཤམ་ཐམས་༑ ༼༢༽ ལ་ལ་ལ་ནི་རྡུལ་ཟན་༑་ལ་ལ་ལ་ནི་ལྷུང་བཟེད་༑་ལ་ལ་ལ་ནི་ལྷུང་བཟེད་ཆུང་དུ་འབུལ་བར་བྱེད་དོ་༑༑དྲུག་སྡེ་དག་གིས་དེ་མཐོང་ནས་དེ་དག་གིས་སྨྲས་པ་༑་དགའ་བོ་ཉེ་དགའ་རྒན་ཞུགས་འདི་ཕྱོགས་ཚོལ་གྱིས་ཞག་བདུན་འདས་ནས་ཕྱོགས་དང་བཅས་ནས་རྩ་ནས་གདོན ༼༣༽ ཏོ་༑༑དེས་ཀྱང་བཞག་བདུན་འདས་ནས་དེ་དག་ཉལ་བ་དང་གཙུག་ལག་ཁང་དེ་མི་སྣང་བར་བྱས་ནས་རྒྱ་མཚོའི་འགྲམ་དུ་སོང་ངོ་༑༑དེ་དག་ཀྱང་ས་སྒྲེ་བོ་ལ་ཉལ་ཞིང་འཁོད་ནས་སྨྲས་པ་༑་དགའ་བོ་ཉེ་དགའ་ལོངས་ལ་རྡོ་རྒྱུས་ལོང་ཤིག་དང་གྲངས་འདེབས་སུ་གཞུག་གོ་༑༑༼༤༽ དེ་དག་གིས་ཇི་ཙམ་ན་བདག་ཅག་ས་སྒྲེ་པོ་ལ་ཉལ་བར་མཐོང་ནས་དེ་དག་གིས་སྨྲས་པ་༑་བཅོམ་ལྡན་འདས་ལ་མངོན་པར་དད་པ་༑་སངས་རྒྱས་དང་༑་ཆོས་དང་༑་དགེ་འདུན་ལ་མཆོད་པ་བྱེད་པ་ཞིག་བདག་ཅག་གིས་ཐོ་བཙམས་ནས་གཙུག་ལག་ཁང་མི་སྣང་བར་བྱས་ཏེ་སོང ༼༥༽ བ་དེ་ལྷའམ་༑་ཀླུའམ་༑་གནོད་སྦྱིན་ནམ་༑་སུ་ཡིན་ཞེས་ཟེར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་དགེ་སློང་ཞལ་ཏ་བྱེད་བ་དེ་ནི་སྤྲུལ་པ་གང་ཡིན་པ་དེ་ཉིད་ཡིན་ཏེ་༑་གལ་ཏེ་དགེ ༼༦༽ སློང་དྲུག་སྡེ་དག་གིས་ཐོ་བཙམས་པར་མ་གྱུར་ན་བསྟན་པ་མཐར་ཐུག་གི་བར་དུ་སངས་རྒྱས་དང་༑་ཆོས་དང་༑་དགེ་འདུན་དག་ལ་མཆོད་པ་བྱེད་པར་འགྱུར་རོ་༑༑བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དག་གཙུག་ལག་ཁང་ན་འདུ ༼༧༽ འགོད་མི་མངོན་པ་དེར་གྲངས་འདེབས་སུ་འཇུག་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་གང་ན་འདུ་བ་ཡང་མི་མངོན་འགོད་པ་ཡང་མི་མངོན་པ་དེར་ཡང་དགེ་སློང་གིས་གྲངས་འདེབས་སུ་གཞུག་པར་མི་བྱའོ་༑༑གང་ན་འདུ་བ་ནི་མངོན་ལ་འགོད་པ་མི་མངོན་པ ༼༩༩ཨ༡༽ དེར་ཡང་དགེ་སློང་གིས་གྲངས་འདེབས་སུ་གཞུག་པར་མི་བྱའོ་༑༑གང་ན་འགོད་པ་ནི་མངོན་ལ་འདུབ་མི་མངོན་པ་དེར་ཡང་དགེ་སློང་གི་སྤྲན་བུ་འདེབས་སུ་གཞུག་པར་མི་བྱའོ་༑༑གང་ན་འདུ་བ་དང་འགོད་པ་མངོན་པ་དེར་ནི་དགེ་སློང་གིས་དྲན་པ་དང་ཤེས་བཞིན ༼༢༽ གྱིས་ཚོད་རིག་པར་བྱའོ་༑༑་༑༑
འདུལ་བ་གཞི་༑་བམ་པོ་དགུ་པ་༑
དེའི་འོག་ཏུ་རྒྱ་མཚོའི་འགྲམ་དུ་སོང་སྟེ་གཙུག་ལག་ཁང་རྟ་བབས་མཐོན་པོ་དང་ལྡམ་པ་༑་མཐོངས་ཁུང་དང་སྐར་ཁུང་དྲ་བཅན་དང་ལྡན་པ་༑་ལན་ཀ་ན་གྱིས་བརྒྱན་པ་༑་སྙིང་དང་མིག་འཕྲོག ༼༣༽ པར་བྱེད་པ་༑་མཐོ་རིས་ཀྱི་ཐེམ་སྐས་སུ་གྱུར་བ་༑་ཁྲི་དང་ཁྲིའུ་དང་ཡོ་བྱད་ཕུན་སུམ་ཚོགས་པ་གཉིས་པ་ཞིག་སྤྲུལ་ཏེ་༑་དེར་རྒྱ་མཚོ་ཆེན་པོའི་ཀླུ་དག་བྲམ་ཟེ་དང་༑་ཁྱིམ་བདག་གི་ཆ་བྱད་ཀྱིས་མངོན་དུ་ལྷགས་ནས་དེ་དག་དེ་ལ་ཆོས་ཉན་པར་བྱེད་དོ་༑༑དེ་དག་གིས་དེ་ལ་ཆོས ༼༤༽ ཐོས་ནས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱད་ཐམས་ཅད་ཀྱིས་སྟོབས་པར་བྱེད་དོ་༑༑རྒན་ཞུགས་ཤིག་གཙུག་ལག་ཁང་དེར་དབྱར་གནས་ནས་མཉན་ཡོད་དུ་སོང་ངོ་༑༑དྲུག་སྡེ་དག་གི་ཀུན་དུ་སྤྱོད་པ་ནི་འདིར་བདག་ཅག་གིས་བྲ་མ་ཟེ་དང་ཁྱིམ་བདག ༼༥༽ འོངས་ཤིང་ལྷགས་པ་རྣམས་ལ་ཡང་ཆོས་བསྟན་པར་བྱ་༑་རྒོལ་བ་དག་ཀྱང་ཚར་གཅད་པར་བྱ་༑་རང་གི་གྲགས་པ་ཡང་བསྒྲུག་པར་བྱའོ་སྙམ་པས་དྲུག་སྡེ་དག་ལས་གང་ཡང་རུང་བས་རྒྱལ་བྱེད་ཀྱི་ཚལ་གྱི་སྒོ་སྟོང་པར་མི་འཇོག་པས་ཉེ་དགའ་ནང་བར་སྡར་ལངས་ཏེ་སོ་ཤིང་བོར ༼༦༽ ནས་སྣམ་སྦྱར་དམར་སེར་གྱོན་ཏེ་རྒྱལ་བྱེད་ཀྱི་ཚལ་གྱི་སྒོ་ན་འཆག་ཅིང་འདུག་གོ་༑༑དེས་ཐག་རིང་པོ་ཁོ་ན་ནས་རྒན་ཞུགས་མགོ་སྨྲ་བའི་མེ་ཏོག་ལྟར་སྐྱ་བ་སྨིན་མ་འཕྱང་བ་ཞིག་འོང་བ་དེ་མཐོང་ནས་དེས་བསམས་པ་༑་འདི་ནི་དགེ་སློང་གནས་བརྟན་འགའ་ཞིག་ཡིན་གོར་མ་ཆག ༼༧༽ སྙན་ནས་དེས་དེ་བསུ་སྟེ་གནས་བརྟན་བྱོན་པ་ལེགས་སོ་བྱོན་པ་ལེགས་སོ་ཞེས་བྱས་པ་དང་དེས་སྨྲས་པ་༑་སློབ་དཔོན་ཕྱག་འཚལ་ལོ་༑༑ཉེ་དགའ་ས་བསམས་པ་༑་ཀྱེ་མ་འདི་ནི་རྒན་ཞུགས་ཤིག་སྟེ་༑་སློབ་དཔོན་ཡང་མི་ཤེས་མཁན་པོ་ཡང་མི་ཤེས་སོ་སྟམ་ནས་༑་དེས་དེ་ལ་སྨྲས ༼༩༩བ༡༽ པ་༑་རྒན་ཞུགས་ཁྱོད་ག་ལས་འོངས་༑་རྒྱ་མཚོའི་འགྲམ་ནས་སོ་༑༑ཅི་དེ་ན་གཙུག་ལག་ཁང་ཡོད་དམ་༑་དེས་སྨྲས་པ་༑་གཙུག་ལག་ཁང་ཡོད་དོ་༑༑ཅི་དེ་གཙུག་ལག་ཁང་ཡིན་ནམ་༑་འོན་ཏེ་ཕོངས་པ་ཡིན་༑་གཙུག་ལག་ཁང་ནི་ཅི་འདྲ་༑་ཕོངས་པ་ནི་ཅི་འདྲ་༑་གང ༼༢༽ ན་ཡོ་བྱད་ཐམས་ཅད་དང་ལྡན་པ་ནི་གཙུག་ལག་ཁང་ཡིན་ལ་༑་གང་ན་ཡོ་བྱད་ཐམས་ཅད་དང་བྲལ་བ་དེ་ནི་ཕོངས་པ་ཡིན་ནོ་༑༑དེ་གཙུག་ལག་ཁང་ཡིན་ནོ་༑༑དེ་ན་ཅི་ཡོད་༑་དེ་ན་དགེ་སློང་ཆོས་སྨྲ་པ་གནས་ཏེ་༑་དེ་དེ་ན་བྲམ་ཟེ་དང་ཁྱིམ་བདག་རྣམས་ལ་ཆོས་སྟོན་པར་བྱེད་ཅིང ༼༣༽ དེ་དག་གིས་དེ་ལ་ཆོས་ཐོས་ནས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱད་ཐམས་ཅད་ཀྱིས་སྟོབས་པར་བྱེད་དོ་༑༑དྲུག་སྡེ་དག་གི་ཀུན་དུ་སྤྱོད་པ་ནི་གང་ཅུང་ཟད་ཅི་ཐོས་པ་དེ་ཕྱི་འབྲེད་ཀྱི་དུས་ཀྱི་ཚེ་གཅིག་ཏུ་འདུས་ནས་ཕན་ཚུན་རྗོད་པར་བྱེད་པ་ཡིན་པས་ཉེ་དགའ ༼༤༽ གཙུག་ལག་ཁང་དུ་སོང་སྟེ་དྲུག་སྡེ་དག་ལ་སྨྲས་པ་༑་ཚེ་དང་ལྡན་པ་དག་བདག་ཅག་གིས་ཡུན་ཇི་སྲིད་ཀྱིས་བྲེལ་བ་སྤང་བར་བྱ་༑་ཁྱོད་ཀྱིས་ཐོས་བཅུང་ཞིག་ཡོད་དམ་༑་ཉེ་དགའས་སྨྲས་པ་ཡོད་དེ་༑་རྒྱ་མཚོའི་འགྲམ་ན་གཙུག་ལག་ཁང་ཡོད་དོ་༑༑དེ་ན་ཅི་ཡོད་༑་དེ ༼༥༽ ན་དགེ་སློང་ཆོས་སྨྲ་བ་གནས་ཏེ་༑་དེ་དེ་ན་བྲམ་ཟེ་དང་ཁྱིམ་བདག་རྣམས་ལ་ཆོས་སྟོན་པར་བྱེད་ཅིང་དེ་དག་གིས་དེ་ལས་ཆོས་ཐོས་ནས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱད་ཐམས་ཅད་ཀྱིམ་སྟོབས་པར་བྱེད་ཀྱིས་༑་ཚུར་ཤོག་བདག་ཅག་དེར་འདོང་ངོ་༑ ༼༦༽ དེ་དག་དེར་དོང་བ་དང་༑་དེས་དེ་དག་ཐག་རིང་པོ་ཁོ་ན་ནས་འོང་བ་མཐོང་ནས་དེས་བསམས་པ་༑་གནས་ངན་ལེན་ཀུན་དུ་སྤྱོད་པ་དེ་དག་འདིར་ཡང་འོངས་སོ་སྙམ་མོ་༑༑དེས་ཡང་བསམས་པ་༑་བདག་འདི་དག་ལ་ཅུད་ཟད་ཀྱང་རག་ལུས་པ་མེད་ན་འདི་དག་གིས་བདག་ལ་ཅི་བྱར ༼༧༽ ཡོད་སྙམ་མོ་༑༑
དེ་ནས་རྒྱ་མཚོ་ཆེན་པོའི་ཀླུ་དེ་དག་བྲམ་ཟེ་དང་ཁྱིམ་བདག་གི་ཆ་ལུགས་ཀྱིས་མངོན་དུ་ལྷགས་པ་དང་༑་དེས་དེ་དག་ལ་ཆོས་བསྟན་ཏོ་༑༑དེ་དག་གིས་དེ་ལས་ཆོས་ཐོས་ནས་དགེ་སློང་གློ་བུར་དུ་འོངས་པ་དང་འགྲོ་བར་ཆས་པ་རྣམས་ལ་ཡོ་བྱད་ཐམས་ཅད་ཀྱིས་བསྟབས ༼༡༠༠ཨ༡༽ ༑་པ་དང་དྲུག་སྡེ་དག་གིས་སྨྲས་པ་༑་དགའ་བོ་ཉེ་དགའ་རྒན་ཞུགས་འདིས་ཅི་ཞིག་ཤེས་༑་གཅིག་ལས་འཕྲོས་པའོ་༑༑འདི་ནི་རེ་ཞིག་རྫུབས་པས་གཅིག་ལས་འཕྲོས་པའི་ཆོས་སྟོན་གྱིས་དགེ་སློང་འདི་དག་ནི་སྡེ་སྣོད་གསུམ་དང་ལྡན་པ་༑་ཆོས་སྒྲོགས ༼༢༽ པ་༑་རིགས་པ་དང་གྲོལ་པའི་སྦོབས་པ་ཅན་ཤ་སྟག་ཡིན་ན་༑་ཅིའི་ཕྱིར་འདི་དག་ལ་གསོལ་བ་མི་འདེབས་༑་དེ་དག་གིས་དེ་ལ་སྨྲས་པ་༑་རྒན་ཞུགས་ཁྱོད་ཀྱིས་ཅི་ཤེས་༑་དེས་སྨྲས་པ་༑་གཅིག་ལས་འཕྲོས་པའོ་༑༑དེ་དག་གིས་སྨྲས་པ་༑་རྒན་ཞུགས་ཁྱོད་ནི་རེ ༼༣༽ ཞིག་རྫུབས་པས་གཅིག་ལས་འཕྲོས་པའི་ཆོས་སྟོན་གྱི་༑་དགེ་སློང་འདི་དག་ནི་སྡེ་སྣོད་གསུམ་དང་ལྡན་པ་༑་ཆོས་སྒྲོགས་པ་༑་རིགས་པ་དང་གྲོལ་བའི་སྤོབས་པ་ཅན་ཤ་སྟག་ཡིན་ན་༑་ཅིའི་ཕྱིར་འདི་དག་ལ་གསོལ་བ་མི་འདེབས་༑་དེས་སྨྲས་པ་༑་འཕགས་པ་དག་བདག ༼༤༽ གིས་བཟློག་གམ་ཅིན་ཁྱེད་ཅིའི་ཕྱིར་ཆོས་མི་སྟོན་༑་དེ་དག་གིས་སྨྲས་པ་༑་དགའ་བོ་ཉེ་དགའ་རྒན་ཞུགས་འདི་བདག་ཅག་དང་མི་མཐུན་པར་བྱེད་ཀྱིས་གནས་ནས་དབྱུང་བའི་ལས་བྱའོ་༑༑དེས་བསམས་པ་༑་གལ་ཏེ་བདག་ལ་གནས་ནས་དབྱུང་བའི་ལས་བྱས་ན་ཀླུའི ༼༥༽ གནས་སུ་ཡང་སྐབས་མི་རྙེད་དོ་སྙམ་ནས་དེས་དེ་དག་ཉལ་བ་དང་གཙུག་ལག་ཁང་དེ་ཡང་མི་སྣང་བར་བྱས་ཏེ་རྒྱ་མཆོ་ཆེན་པོར་ཞུགས་སོ་༑༑དེ་དག་བྱེ་མའི་ཐང་ལ་ཉལ་ཞིང་འཁོད་འཁོད་ནས་སྨྲས་པ་༑་དགའ་བོ་ཉེ་དགའ་ལོགས་ལ་སེང་གེའི་ཁྲི་ཤོམས་ཤིག་དང་ཆོས་བསྟན་བར ༼༦༽ བྱའོ་༑༑དེ་དག་གིས་ཇི་ཙམ་ན་བདག་ཅག་བྱེ་མའི་ཐང་ལ་ཉལ་བ་མཐོང་ནས་དེ་དག་གིས་སྨྲས་པ་༑་བཅོམ་ལྡན་འདས་ལ་མངོན་པར་དད་པ་༑་སངས་རྒྱས་དང་༑་ཆོས་དང་༑་དགེ་འདུན་ལ་མཆོད་པ་བྱེད་པ་ཞིག་བདག་ཅག་གིས་ཐོ་བཙམས་ནས་གཙུག་ལག་ཁང་མི་སྣང ༼༧༽ བར་བྱས་ཏེ་སོང་བ་དེ་ལྷའམ་༑་ཀླུ་འམ་༑་གནོད་སྦྱིན་ནམ་༑་སུ་ཡིན་ཞེས་ཟེར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑་བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་དགེ་སློང་ཆོས་སྨྲ་བ་དེ་ནི་སྤྲུལ་པ་གང་ཡིན་པ་དེ་ཉིད་ཡིན ༼༡༠༠བ༡༽ ཏེ་༑་གལ་ཏེ་དགེ་སློང་དྲུག་སྡེ་དག་གིས་ཐོ་བཙམས་པར་མ་གྱུར་ན་བསྟན་པ་མཐར་ཐུག་གི་བར་དུ་སངས་རྒྱས་དང་༑་ཆོས་དང་༑་དགེ་འདུན་དག་ལ་མཆོད་པ་བྱེད་པར་འགྱུར་རོ་༑༑བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅི་བྱུང་བ་དེ་ནི་དགེ་སློང་དང ༼༢༽ མ་གསོལ་བར་ཆོས་སྟོན་པར་བྱེད་པ་ལས་གྱུར་པ་ཡིན་ནོ་སྙམ་ནས་བཀའ་སྩལ་པ་༑་དེ་ལྟ་བས་ན་དགེ་སློང་གིས་མ་གསོལ་བར་ཆོས་བསྟན་པར་མི་བྱའོ་༑༑དགེ་སློང་མ་གསོལ་བར་ཆོས་སྟོན་ན་འགལ་ཚབས་ཅན་དུ་འགྱུར་རོ་༑༑དེའི་ངོར་མགྲོན་དུ་བོས་པ་ལ་ནི་ལྟུང་བ་མེད་དོ་༑༑
༼༣༽ མཉན་ཡོད་ན་ཁྱིམ་བདག་སངས་རྒྱས་འཚོ་ཞེས་བྱ་བ་ཕྱུག་པ་ནོར་མང་བ་ལོངས་སྤྱོད་ཆེ་བ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑ཚེ་དང་ལྡན་པ་ཤཱ་རིའི་བུ་གདུལ་པ་ལ ༼༤༽ ལྟོས་པས་དེའི་ཁྱིམ་དུ་སོང་སྟེ་༑་དེས་ཁྱིམ་བདག་དེ་ཆུང་མ་དང་བཅས་པ་སྐྱབས་སུ་འགྲོ་དང་བསླབ་པའི་གཞི་དག་ལ་བཞག་གོ་༑༑ཇི་ཙམ་ན་དུས་གཞན་ཞིག་ན་ཁྱིམ་བདག་དེའི་ཆུང་མ་ལ་སེམས་ཅན་ཞུགས་པར་གྱུར་ཏོ་༑༑ཚེ་དང་ལྡན་པ་ཤཱ་རིའི་བུས་སེམས་ཅན་དེ་ངེས་པར ༼༥༽ སྐལ་བ་དང་ལྡན་པ་ཉིད་དུ་ཤེས་ནས་ཕྱི་བཞིན་འབྲང་བའི་དགེ་སྤྱོད་མེད་པར་དེའི་ཁྱིམ་དུ་སོང་བ་དང་ཁྱིམ་བདག་དེས་རྐང་པ་ལ་ཕྱག་འཚལ་ཏེ་སྨྲས་པ་༑་ཅི་འཕགས་པ་ལ་སླད་བཞིན་འབྲང་བའི་དགེ་སྤྱོད་མ་མཆིས་སམ་༑་དེས་སྨྲས་པ་༑་ཁྱིམ་བདག་ཅི་ཁོ་བོའི་ཕྱི་བཞིན་འབྲང་བའི་དགེ ༼༦༽ སྤྱོང་རྩྭ་ཀ་ཤའི་བྱིངས་སམ་༑་ཀུ་ཤའི་བྱིངས་ནས་འབྱུང་ནས་འབྱུང་བར་འགྱུར་རམ་༑་འདི་ལྟར་ཁྱོད་ལྟ་བུ་དག་ལས་ཐོབ་པ་གང་དག་ཡིན་པ་དེ་དག་ཁོ་བོའི་ཕྱི་བཞིན་འབྲང་བའི་དགེ་སྤྱོད་དུ་འགྱུར་རོ་༑༑ཁྱིམ་བདག་སངས་རྒྱས་འཚོལ་སྨྲས་པ་༑་འཕགས་པ་བདག་གི་མཆིས་འབྲང་འདི ༼༧༽ ལ་སེམས་ཅན་ཞིག་ཞུགས་པར་གྱུར་གྱིས་༑་གལ་ཏེ་བུ་ཕོ་ཞིག་བཙས་པར་གྱུར་ན་དེ་བདག་གིས་འཕགས་པའི་སླད་བཞིན་འབྲང་པའི་དགེ་སྤྱོད་དུ་འབུལ་ལོ་༑༑དེས་སྨྲས་པ་༑་ཁྱིམ་བདག་ཐབས་ཡིན་ནོ་༑༑དེ་ཟླ་བར་བརྒྱད་དམ་དགུ་འདས་པ་དང་ཁྱེའུ་གཟུགས་བཟང་བ་༑་བལྟན༼༡༠༡ཨ༡༽ སྡུག་པ་༑་མཛེས་པ་༑་གསལ་པ་༑་གསེར་གྱི་མདོག་འདྲ་བ་༑་མགོ་གདུགས་ལྟ་བུ་དང་ལྡན་པ་༑་ལག་པ་རིང་བ་༑་དབྲལ་བའི་དབྱེས་ཆེ་བ་༑་སྨིན་མ་འཇར་བ་༑་སྣའི་གཟངས་མཐོ་བ་ཞིག་བཙས་སོ་༑༑བཙས་ནས་དེའི་ཉེ་དུ་དག་འདུས་ཤིང ༼༢༽ ལྷགས་ནས་དེ་ཉི་མ་བདུན་གསུམ་ཉི་ཤུ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་ཁྱེའུ་མིང་ཅིར་གདགས་ཞེས་མིང་འདོགས་པར་བྱེད་དོ་༑༑གཞན་དག་གིས་སྨྲས་པ་༑་ཁྱེའུ་འདི་སངས་རྒྱས་འཚོའི་བུ་ཡིན་པས་ཁྱེའུའི་མིང་དགེ་འདུན་འཚོར་གདགས་སོ་ཞེས་དེའི ༼༣༽ མིང་དགེ་འདུན་འཚེ་ཞེས་བྱ་བར་བཏགས་སོ་༑༑དེ་དག་གིས་ཁྱེའུ་དགེ་འདུན་འཚོ་འོམ་དང་༑་ཞོ་དང་༑་མར་དང་༑་ཞུན་མར་དང་༑་མར་གྱི་སྙིང་གུ་དང་༑་གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་༑་སྐྱེད་པར་བྱེད་ཅིང་རྫིང་ན་གནས་པའི་བདམ་བཞིན་དུ ༼༤༽ མྱུར་དུ་སྐྱེད་པར་བྱེད་དོ་༑༑གང་ཁོ་ནའི་ཉིན་མོ་དགེ་འདུན་འཚོ་བཙས་པ་དེ་ཁོ་ནའི་ཉིན་མོ་ཚོད་པ་ལྔ་བརྒྱ་དག་གི་བུ་དག་ཀྱང་བཙས་ཏེ་༑་དེ་དག་ཀྱང་རིགས་དང་མཐུན་པའི་མིང་དག་བཏགས་སོ་༑༑གང་གི་ཚེ་ཁྱེའུ་དགེ་འདུན་འཚོ་ཆེན་པོར་གྱུར་པ་དེའི་ཚེ་ན་ཚེ་དང་ལྡན་པ་ཤཱ ༼༥༽ རིའི་བུས་དེ་རབ་ཏུ་དབྱུང་བའི་དུས་ཤེས་ནས་གདུལ་བ་ལ་ལྟོས་པས་ཕྱི་བཞིན་འབྲང་བའི་དགེ་སྦྱོང་མེད་པར་གཅིག་པུ་དེའི་ཁྱིམ་དུ་སོང་བ་དང་ཁྱིམ་བདག་སངས་རྒྱས་འཚོས་རྐང་པ་ལ་ཕྱག་འཚལ་ཏེ་སྟན་བཏིང་བ་དང་ཚེ་དང་ལྡན་པ་ཤཱ་རིའི་བུ་འདུག་གོ་༑༑འདུག་ནས་ཀྱང་ཁྱིམ ༼༦༽ བདག་སངས་རྒྱས་འཚོ་ལ་བརྡ་བྱ་བར་བརྩམས་སོ་༑༑
དེ་ནས་ཁྱིམ་བདག་སངས་རྒྱས་འཚོལ་དགེ་འདུན་འཚོ་ལ་སྨྲས་པ་༑་བུ་ཁོ་བོས་ཁྱོད་མའི་རུམ་ན་འདུག་ཅིང་མ་བཙས་པ་ཉིད་ནས་འཕགས་པ་ཤཱ་རིའི་བུ་ལ་ཕྱི་བཞིན་འབྲང་བའི་དགེ་སྦྱོང་དུ་ཕུལ་གྱིས་ཁྱོད་སོང་ལ་འདི་ལ ༼༧༽ བསྙེན་བཀུར་གྱིས་ཤིག་༑་དེ་སེམས་ཅན་སྲིད་པ་ཐ་མ་པ་ཡིན་པས་འཛུམ་སྔོན་དུ་བཏང་སྟེ་༑་འཇིགས་པ་མེད་ཅིང་བཞིན་ཉམས་པ་མེད་པ་དང་༑་དམན་པ་མེད་པས་དེ་ལྟར་བགྱིའོ་ཞེས་ཁས་བླངས་ནས་དེ་ཚེ་དང་ལྡན་པ་ཤཱ་རིའི་བུའི་ཕྱི་བཞིན་ཕྱི་བཞིན་རྗེས་སུ་འབྲང་ངོ་༑༑
དེ་ནས ༼༡༠༡བ༡༽ ཚེ་དང་ལྡན་པ་ཤཱ་རིའི་བུས་དེ་རབ་ཏུ་བྱུང་ཞིང་བསྙེན་པར་རྫོགས་པར་བྱས་ནས་ཀུན་དུ་སྤྱོད་པའི་ཆོས་དག་བསླབས་ཏེ་ལུང་བཞི་ཀློག་ཏུ་བཅུག་གོ་༑༑ཇི་ཙམ་དུས་གཞན་ཞིག་ན་༑་ཆོད་པ་ལྔ་བརྒྱ་པོ་དག་གི་བུ་ལྔ་བརྒྱ་པོ་དག་གི་བུ་ལྔ་བརྒྱ་པོ་དེ་དག་གིས་ཕན་ཚུན་གྲོས་བྱས་ཏེ་རྒྱ་མཚོ་ཆེན་པོར་འདོང་པའི་ཐོང་སྟ་གོན་བྱས་ནས་རྒྱ་མཚོ་ཆེན ༼༢༽ ཕོར་འཕགས་པ་དང་༑་དེ་དག་འདི་སྙམ་སེམས་ཏེ་༑་ཤེས་ལྡན་དག་རྒྱ་མཚོ་ཆེན་པོ་ནི་འཇིགས་པ་དུ་མས་ཀུན་དུ་གང་བ་ཡིན་པས་བདག་ཅག་གིས་གང་བདག་ཅག་རྒྱ་མཚོ་ཆེན་པོའི་ནང་དུ་དོང་པ་རྣམས་ལ་ཆོས་སྟོན་པར་འགྱུར་པའི་འཕགས་པ་འགའ་ཞིག་གཤེགས་སུ་གསོལ་ན་༑་དེས ༼༣༽ བདག་ཅག་བདེ་ལེགས་སུ་འགྱུར་སྙམ་ནས་༑་དེ་དག་གིས་དཔྱད་པར་བརྩམས་ཏེ་སྨྲས་པ་༑་སུ་གཤེགས་སུ་གསོལ་༑་གཞན་དག་གིས་སྨྲས་པ་༑་ཤེས་ལྡན་དག་འཕགས་པ་དགེ་འདུན་འཚོ་འདི་བདག་ཅག་གི་ནེའུ་ལྡངས་ལྷན་ཅིག་སྐྱེས་པས་རྡུལ་ལ་ལྷན་ཅིག་རྩེ་རྩེ ༼༤༽ པ་ཡིན་པས་བདག་ཅག་གིས་འདི་ལ་གསོལ་བ་གདབ་པར་བྱའོ་༑༑
དེ་ནས་དེ་དག་དེའི་གན་དུ་སོང་སྟེ་རྐང་པ་ལ་ཕྱག་འཚལ་ནས་སྨྲས་པ་༑་འཕགས་པ་དགེ་འདུན་འཚོ་བདག་ཅག་གི་ནེའུ་ལྡངས་ལྷན་ཅིག་སྐྱེས་པས་རྡུལ་ལ་ལྷན་ཅིག་རྩེ་རྩེ་བ་ལགས་ཏེ་༑་བདག་ཅག་ནི་རྒྱ ༼༥༽ མཚོ་ཆེན་པོར་འཕགས་ན་རྒྱ་མཚོ་ཆེན་པོ་ནི་འཇིགས་པ་དུ་མས་ཀུན་དུ་གང་བ་ལགས་པས་འཕགས་པས་བདག་ཅག་རྒྱ་མཚོ་ཆེན་པོའི་ནང་དུ་མཆིས་པ་རྣམས་ལ་ཆོས་བསྟན་ན་དེས་བདག་ཅག་བདེ་ལེགས་སུ་འགྱུར་བ་ལགས་ཀྱིས་༑་དེའི་སླད་དུ་འཕགས་པ་བདག་ཅག་དང་ཐབས་ཅིག་རྒྱ ༼༦༽ མཚོ་ཆེན་པོར་ག་༑་ཤེགས་པར་གསོལ་༑་དེས་སྨྲས་པ་༑་ཤེས་ལྡན་དག་ཁོ་བོ་ལ་རང་དབང་མེད་ཀྱིས་དེང་ལ་མཁན་པོ་ལ་ཞུས་ཤིག་༑་དེ་དག་ཚེ་དང་ལྡན་པ་ཤཱ་རིའི་བུ་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་ཤཱ་རིའི་བུའི་རྐང་པ་གཉིས་ལ་མགོ་བོས་ཕྱག་འཚལ་ཏེ་༑་ཚེ་དང ༼༧༽ ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ་༑༑འཕགས་པ་ཤཱ་རིའི་བུ་མཁྱེན་པར་མཛོད་ཅིག་༑་འཕགས་པ་དགེ་འདུན་འཚོ་འདི་བདག་ཅིག་གི་ནེའུ་ལྡངས་ལྷན་ཅིག་སྐྱེས་པས་རྡུལ་ལ་ལྷན་ཅིག་རྩེ་རྩེ་བ་ལགས་ཏེ་༑་བདག་ཅག་ནི་རྒྱ་མཚོ་ཆེན་པོར་འཕགས་ན་རྒྱ་མཚོ་ཆེན་པོ་ནི ༼༡༠༢ཨ༡༽ འཇིགས་པ་དུ་མས་ཀུན་དུ་གང་བ་ལགས་པས་འཕགས་པ་དགེ་འདུན་འཚོས་བདག་ཅག་རྒྱ་མཚོ་ཆེན་པོའི་ནང་དུ་མཆིས་པ་རྣམས་ལ་ཆོས་བསྟན་ན་དེས་བདག་ཅག་འདེ་ལེགས་སུ་འགྱུར་ལགས་ཀྱིས་༑༑དེའི་སླད་དུ་འཕགས་པ་དགེ་འདུན་འཚོ་བདག་ཅག་དང ༼༢༽ ཐམས་ཅིག་རྒྱ་མཚོ་ཆེན་པོར་གཏང་བར་གསོལ་༑་དེས་སྨྲས་པ་༑་བཅོམ་ལྡན་འདས་ཉིད་ལ་ཞུས་ཤིག་དང་ཁོ་བོས་ཟློག་པར་མི་བྱེད་དོ་༑༑དེ་དག་བཅོམ་ལྡན་འདས་གལ་བདེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་༑་བཅོམ ༼༣༽ ལྡན་འདས་ལ་འདི་སྐད་ཅེས་གསོལ་ཏོ་༑༑བཅོམ་ལྡན་འདས་མཁྱེན་པར་མཛད་དུ་གསོལ་༑་འཕགས་པ་དགེ་འདུན་འཚོ་འདི་བདག་ཅག་གི་ནེའུ་ལྡངས་ལྷན་ཅིག་སྐྱེས་པ་ས་རྡུལ་ལ་ལྷན་ཅིག་རྩེ་རྩེ་བ་ལགས་ཏེ་༑་བདག་ཅག་ནི་རྒྱ་མཚོ་ཆེན་པོར་འཕགས་ན་རྒྱ་མཚོ་ཆེན ༼༤༽ པོ་ནི་འཇིགས་པ་དུ་མས་ཀུན་དུ་གང་པ་ལགས་པས་འཕགས་པ་དགེ་འདུན་འཚོས་བདག་ཅག་རྒྱ་མཚོ་ཆེན་པོར་མཆིས་པ་རྣམས་ལ་ཆོས་བསྟན་དེས་བདག་ཅག་བདེ་ཡེགས་སུ་འགྱུར་བ་ལགས་ཀྱིས་༑་དེའི་སླད་དུ་འཕགས་པ་དགེ་འདུན་འཆོ་བདག་ཅག་དང་ཐབས་ཅིག་རྒྱ་མཚོ ༼༥༽ ཆེན་པོར་གཏང་བར་གསོལ་༑་བཅོམ་ལྡན་འདས་ཀྱིས་དགོངས་པ་༑་ཅི་ཚོང་པ་འདི་དག་ལ་དགེ་བའི་རྩ་བ་ཅུང་ཟད་ཡོད་དམ་༑་འོན་ཏེ་མེད་སྙམ་ན་ཡོད་པར་གཟིགས་སོ་༑༑སུ་ལ་རག་ལུས་སྙམ་ནས་དགེ་སློང་དགེ་འདུན་འཚོ་ལ་རག་ལུས་པར་གཟིགས་ནས་༑་དེ ༼༦༽ ནས་བཅོམ་ལྡན་འདས་ཀྱིས་ཚེ་དང་ལྡན་པ་དགེ་འདུན་འཚོ་ལ་བཀའ་སྩལ་པ་༑་དགེ་འདུན་འཚོ་ཁྱོད་རྒྱ་མཚོ་ཆེན་པོར་འཇུག་ཏུ་སོང་ལ་ཁྱོད་ཀྱིས་འཇིགས་པ་དང་འཇིགས་སུ་རུང་པ་དག་བཟོད་པར་གྱིས་ཤིག་༑་ཚེ་དང་ལྡན་པ་དགེ་འདུན་འཚོས་བཅོམ་ལྡན་འདས་ལ་ཅང་མི་སྨྲ་བར ༼༧༽ དང་དུ་བླངས་སོ་༑༑
དེ་ནས་ཚོང་པ་ལྔ་བརྒྱ་པོ་དེ་དག་ཚེ་དང་ལྡན་པ་དགེ་འདུན་འཚོ་དང་ལྷན་ཅིག་དགེ་མཚན་དང་༑་བཀྲ་ཤིས་དང་༑་བདེ་ལེགས་སུ་འགྱུར་པ་དག་བྱས་ཏེ་༑་ཤིང་རྟ་དག་དང་༑་ཁུར་དག་དང་༑་སྤྱད་དག་དང་༑་གླེབ་དག་དང་༑་རྔ་མོ་དག་དང་༑་བ་ལང ༼༡༠༢བ༡༽ དག་དང་༑་བོད་བུ་དག་གིས་རྒྱ་མཚོ་ཆེན་པོར་འདོང་བའི་ཟོང་ཁྱེར་ཏེ་༑་རྒྱ་མཚོ་ཆེན་པོར་འཕགས་ནས་མཐར་གྱིས་གྲོང་དང་༑་གྲོང་རྡལ་དང་༑་ཡུལ་འཁོར་དང་༑་རྒྱལ་པོའི་ཕོ་བྲང་དང་༑་ཚོང་རྡལ་དག་ཏུ་རྣམ་པར་རྒྱུ་བ་ན་རྒྱ་མཚོ་ཆེན་པོའི་བགྲམ་དུ་ཕྱིན་ནས་དེ་དག ༼༢༽ གིས་ལམ་གིས་དུབ་པ་བསལ་ཏེ་༑་ཟོད་རྙིང་པ་ལྔ་བརྒྱས་གྲུ་པོ་ཆེ་སྦྱར་ནས་ཞོ་ཤས་འཚོ་བ་ལྔ་བརྒྱ་པོ་སྟོབས་པར་བྱེད་པ་དང་༑་སེལ་བར་བྱེད་པ་དང་༑་རྒྱལ་ཆེན་དང་༑་གྲུ་པ་དང་༑་རླུང་ཡོར་ཐོགས་པ་དག་ཁྲིད་དེ་༑་ལན་གསུམ་དྲིལ་བསྒྲགས་ནས་ནོར་བསྒྲུབ་པའི་ཕྱིར ༼༣༽ རྒྱ་མཚོ་ཆེན་པོར་ཞུགས་སོ་༑༑ཇི་ཙམ་ན་དེ་དག་རྒྱ་མཚོ་ཆེན་པོར་དོང་བ་དག་གི་གྲུ་བོ་ཆེ་དེ་ཀླུ་རྣམས་ཀྱིས་བཟུང་ནས་དེ་དག་ཞི་བ་དང་༑་ཆུ་ལྷ་དང་༑་ལུས་ངན་དང་༑་བརྒྱ་བྱིན་དང་༑་ཚངས་པ་ལ་སོགས་པ་ལྷ་རྣམས་ལ་རྒྱ་མཚོ་ཆེན་པོ་འདི་ན་ལྷའམ་༑་ཀླུའམ་༑་གནོད ༼༤༽ སྦྱིན་ནམ་༑་དྲི་ཟའམ་༑་གང་གནས་པ་དེ་བདག་ཅག་ལ་ཅི་འདོད་པ་སྨྲ་པར་གྱུར་ཅིག་ཅེས་གསོལ་བ་གདབ་པར་བརྩམས་པ་དང་༑
དེ་ནས་རྒྱ་མཚོ་ཆེན་པོ་ནས་འཕགས་པ་དགེ་འདུན་འཚོ་ངེད་ལ་བྱིན་ཅིག་ཅེས་སྒྲ་ཕྱུང་ངོ་༑༑དེ་དག་གིས་སྨྲས་པ་༑་འཕགས་པ་དགེ ༼༥༽ འདུན་འཚོ་ནི་བདག་ཅག་གི་ནེའུ་ལྡངས་ལྷན་ཅིག་སྐྱེས་པ་ས་རྡུལ་ལ་ལྷན་ཅིག་རྩེ་རྩེ་བ་༑་བཅོམ་ལྡན་འདམ་དང་བཙུན་པ་ཤཱ་རིའི་བུས་བདག་ཅག་ལ་གནང་བ་ཡིན་པས་བདག་ཅག་འདི་དང་ལྷན་ཅིག་འཆི་བ་དང་དུས་བྱེད་པ་ནི་བླའི་༑༑འདི་ཡོངས་སུ་གཏང་པར་ནི་མི་བྱའོ་༑༑༼༦༽ ཚེ་དང་ལྡན་པ་དགེ་འདུན་འཚོས་དེ་དག་ལ་སྨྲས་པ་༑་ཤེས་ལྡན་དག་ཅི་ཟེར་༑་དེ་དག་གིས་སྨྲས་པ་༑་འཕགས་པ་རྒྱ་མཚོ་ཆེན་པོ་ནས་འཕགས་པ་དགེ་འདུན་འཚོ་ངེད་ལ་བྱིན་ཅིག་ཅེས་སྒྲ་ཕྱུང་ངོ་༑༑དེས་སྨྲས་པ་༑་ཅིའི་ཕྱིར་མི་སྦྱིན་༑་དེ་དག་གིས་སྨྲས་པ་༑་འཕགས ༼༧༽ པ་ཁྱོད་ནི་བདག་ཅག་གི་ནེའུ་ལྡངས་ལྷན་ཅིག་སྐྱེས་པ་ས་རྡུལ་ལ་ལྷན་ཅིག་རྩེ་རྩེ་བ་༑་བཅོམ་ལྡན་འདས་དང་༑་བཙུན་པ་ཤཱ་རིའི་བུས་བདག་ཅག་ལ་གནང་བ་ལགས་པས་བདག་ཅག་ཁྱོད་དང་ཐབས་ཅིག་འགུམ་པ་དང་དུས་བགྱིད་པ་ནི་བླའི་༑་ཁྱོད་ཡོངས་སུ་གཏང་བར་ནི ༼༡༠༣ཨ༡༽ མི་བགྱིའོ་༑༑ཚེ་དང་ལྡན་བ་དགེ་འདུན་འཚོས་བསམས་པ་༑་བཅོམ་ལྡན་འདས་ཀྱིས་བདག་ལ་དགེ་འདུན་འཚོ་ཁྱོད་རྒྱ་མཚོ་ཆེན་པོར་འཇུག་ཏུ་སོང་ལ་ཁྱོད་ཀྱིས་འཇིགས་པ་དང་འཇིགས་སུ་རུང་བ་དག་བཟོད་པར་གྱིས་ཤིག་ཅེས་བཀའ་སྩལ་བ་གང་ཡིན་པ་དེ་ནི་འདི ༼༢༽ ཡིན་ནོ་སྙམ་ནས་༑་དེས་ལྷུང་བཟེད་དང་ཆོས་གོས་ཐོགས་ཏེ་བདག་ཉིད་རྒྱ་མཚོ་ཆེན་པོར་མཆོད་བར་བརྩམས་པ་དང་༑
དེ་ནས་ཚོང་པ་དེ་དག་གིས་དེས་དེ་ལྟར་བརྩམས་པ་མཐོང་ནས་སྨྲས་པ་༑་འཕགས་པ་དགེ་འདུན་འཚོ་ཅི་མཛད་ཅི་མཛད་༑་དེ་དེ་དག་དེ་ལྟར་བཟློག་བཞིན ༼༣༽ དུ་རྒྱ་མཚོ་ཆེན་པོར་མཆོངས་པ་དང་༑་དེ་མ་ཐག་ཁོ་ནར་ཀླུ་རྣམས་ཀྱིས་གྲུ་བོ་ཆེ་དེ་བཏང་ངོ་༑༑ཚེ་དང་ལྡན་པ་དགེ་འདུན་འཚོ་ཡང་ཀླུ་རྣམས་ཀྱིས་ཁྲིད་དེ་ཀླུའི་གནས་སུ་ཞུགས་སོ་༑༑
དེ་ནས་ཀླུ་དེ་རྣམས་ཀླུའི་བུ་མོ་རྣམས་དང་ལྷན་ཅིག་འཛུམ་པ་སྔོན་དུ་བཏང་སྟེ་ཡ་མཚན་སྐྱེས ༼༤༽ ནས་མིག་ཚུགས་སུ་ལྟ་ཞིང་ཚེ་དང་ལྡན་པ་དགེ་འདུན་འཚོ་མཆོད་རྟེན་དེ་དག་ལ་ཕྱག་འཚལ་དུ་གཞུག་པར་བརྩམས་ཏེ་སྨྲས་པ་༑་འཕགས་པ་དགེ་འདུན་འཚོ་འདི་ནི་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་དྲི་གཙང་ཁང་ལགས་སོ་༑༑འདི་ནི་གཙུག་ཏོར་ཅན ༼༥༽ དང་༑་ཐམས་ཅད་སྐྱོབ་དང་༑་འཁོར་བ་འཇིག་དང་༑་གསེར་ཐུབ་དང་༑་འོད་སྲུང་གི་དྲི་གཙང་ཁང་ལགས་སོ་༑༑འདི་ནི་བཅོམ་ལྡན་འདས་ཤཱཀྱ་ཐུབ་པའི་དྲི་གཙང་ཁང་ལགས་སོ་༑༑དེས་དེ་དག་དང་ལྷན་ཅིག་མཆོད་རྟེན་དག་ལ་ཕྱག་འཚལ་ནས་ཀླུའི་ཚོགས ༼༦༽ ཀྱི་གུང་ལ་སྟན་བཤམས་པ་ཉིད་ལ་འདུག་གོ་༑༑
དེ་ནས་ཀླུ་དེ་རྣམས་ཀྱིས་ཐལ་མོ་སྦྱར་ནས་གསོལ་བ་བཏབ་པ་༑་འཕགས་པ་དགེ་འདུན་འཚོ་ལྷ་དང་མི་རྣམས་ལ་ནི་བཅོམ་ལྡན་འདས་ཀྱི་མདོ་སྡེ་དང་༑་མ་མོ་རབ་ཏུ་གནས་ན་༑་བདག་ཅག་ཀླུ་རྣམས་ནི་མི་ཁོམ་པར་སྐྱེས་༑ ༼༧༽ ལོག་པར་ལྟུང་བའི་ལུས་དང་ལྡན་པས་༑་ཀྱེ་མ་འཕགས་པས་བདག་ཅག་ལ་མདོ་སྔེའི་མཐའ་རབ་ཏུ་གནས་པར་མཛད་དུ་གསོལ་༑་དེས་དེ་ལྟར་བྱའོ་ཞེས་ཁས་བླངས་སོ་༑༑
དེ་ནས་སྤྲུལ་པ་དེས་ཀླུ་གཞོན་ནུ་གསུམ་སྤྲོ་བ་བསྐྱེད་ནས་གཅིག་ལ་སྨྲས་པ་༑་དེ་ཞིག་ཁྱོད་ཀྱིས་ནི ༼༡༠༣བ༡༽ ཡང་དག་པར་ལྡན་པ་ལྷོགས་ཤིག་༑་གཉིས་པ་ལ་སྨྲས་པ་༑་ཁྱོད་ཀྱིས་ནི་བར་མ་ལྷོགས་ཤིག་༑་གསུམ་པ་ལ་སྨྲས་པ་༑་ཁྱོད་ཀྱིས་ནི་རིང་པོ་ལྷོགས་ཤིག་༑་ཁོ་བོས་ཀྱང་གཅིག་ལས་འཕྲོས་པའི་ལུང་བརྗོད་པའི་སྐབས་དེ་དག་ཉིད་ལགས་ལ་བར་བྱའོ་༑༑དེ་དག ༼༢༽ གིས་བཀླག་པར་བརྩམས་ནས་དེ་ན་གཅིག་ནི་མིག་བཙུམས་ཏེ་ལུང་ནོད་པར་བྱེད་དོ་༑༑གཉིས་པ་ནི་རྒྱབ་ཀྱིས་ཕྱོགས་ཏེ་ལུང་ནོད་པར་བྱེད་དོ་༑༑གསུམ་པ་ནི་ཐག་རིང་པོར་འདུག་སྟེ་ལུང་ནོད་པར་བྱེད་དོ་༑༑དེ་དག་གི་ནང་ནས་སྤྲུལ་པ་དེ་ཉིད་ནི་སྔོན་གྱི་བག་ཆགས་ཀྱི་ཁྱད ༼༣༽ པར་གྱིས་གུས་པ་དང་བཅས་པ་དང་༑་ཞེས་དང་བཅས་པ་དང་༑་འཕྲལ་གྱི་བྱ་བ་ཐམས་ཅད་ལ་ཐོག་མར་འགྲོ་བ་ཡིན་པས་དེ་ནང་པར་སྔར་ལངས་ཏེ་༑་འཕགས་པ་བཞེངས་ལ་ཚེམས་ཤིང་འོར་ཅིག་༑་བཅོམ་ལྡན་འདས་ཀྱི་དཀྱིལ་འཁོར་དང་མཆོད་རྟེན་ལ་ཕྱག་མཛོད ༼༤༽ ཅིག་༑་བཤོས་གསོལ་ཅིག་༑་གཟིམས་མལ་ཤོམས་ཤིག་ཅེས་སྨྲ་བར་བྱེད་དོ་༑༑ཇི་ཙམ་ན་དེ་ཐམས་ཅད་ཀྱིས་རིམ་གྱིས་ལུང་རྣམས་བཀླགས་པ་དང་༑་སྤྲུལ་པ་དེས་སྨྲས་པ་༑་འཕགས་པ་འདི་དག་གིས་ལུང་རྣམས་བཀླགས་ན་ཅི་འཛིན་ཏམ་འོན་ཏེ་མི་འཛིན་༑ ༼༥༽ ངེས་སྨྲས་པ་༑་འདི་དག་དྲན་པ་དང་ལྡན་པས་འཛིན་པར་ནི་འགྱུར་ན་འདི་ལྟར་འདི་དག་ལ་ཉེས་པ་ཡོད་དོ་༑༑དེས་སྨྲས་པ་༑་འཕགས་བ་ནོངས་པ་ཅི་མཆིས་༑་འདི་དག་ཐམས་ཅད་གུས་པ་མེད་པ་དང་ཞེས་མེད་པ་ཡིན་ཏེ་༑་རེ་ཞིག་གཅིག་ནི་མིག་བཙུམས་ཏེ་ལུང་ནོད ༼༦༽ བར་བྱེད་༑་གཉིས་པ་ནི་རྒྱབ་ཀྱིས་ཕྱོགས་ཏེ་ལུང་ནོད་པར་བྱེད་༑་གསུམ་པ་ནི་ཐག་རིང་པོར་འདུག་སྟེ་ལུང་ནོད་པར་བྱེད་དོ་༑༑ཁྱོད་འབའ་ཞིག་གུས་པ་དང་བཅས་པ་དང་༑་ཞེས་དང་བཅས་པ་དང་འཕྲལ་གྱི་བྱ་བ་ཐམས་ཅད་ལ་ཐོག་མར་འགྲོ་བ་ཡིན་ནོ་༑༑དེས་སྨྲས་པ་༑ ༼༧༽ འཕགས་པ་དེ་དག་ནི་གུས་པ་མ་མཆིས་པ་དང་༑་ཞེས་མ་མཆིས་པ་མ་ལགས་ཏེ་༑་རེ་ཞིག་མིག་བཙུམས་ཏེ་ལུང་ནོད་པ་གང་ལགས་པ་ནི་མིག་གདུག་པ་ལགས་སོ་༑༑རྒྱབ་ཀྱིས་ཕྱོགས་ཏེ་ལུང་ནོད་པ་གང་ལགས་པ་ནི་དབུགས་གདུག་པ་ལགས་སོ་༑༑ཐག་རིང་པོར་མཆིས ༼༡༠༤ཨ༡༽ ཏེ་ལུང་ནོ་དཔ་གང་ལགས་པ་དེ་ནི་རེག་པ་གདུག་པ་ལགས་སོ་༑༑བདག་གཅིག་བུ་ནི་མཆེ་བ་གདུག་པ་ལགས་སོ་༑༑
དེ་ནས་ཚེ་དང་ལྡན་པ་དགེ་འདུན་འཚོ་སྐྲ་གནས་བསམས་པ་༑་བདག་ཁོ་བོ་དགྲ་བོ་རྣམས་ཀྱི་ནང་ན་འདུག་པ་ལྟ་སྙམ་ནས་༑་དེ་སྐྱ་བོ ༼༢༽ བསེད་བསེད་པོ་༑་རིད་པ་དང་༑་ཉམ་ཆུང་བ་དང་༑་རྐེ་བ་དང་སྐམ་པ་དང་ལུས་མ་ཐོབ་པར་གྱུར་ཏོ་༑༑ཀླུ་སྤྲུལ་པས་སྨྲས་པ་༑་འཕགས་པ་ཁྱོད་ཅིའི་སླད་དུ་སྐྱ་བོ་བསེང་བསེང་པོ་༑༑རིད་པ་དང་༑་ཉམ་ཆུད་པ་དང་༑་རྐེ་བ་དང་༑་སྐམ་པ་དང་༑་ལུས་མ་ཐོབ་པར ༼༣༽ གྱུར་༑་དེས་སྨྲས་པ་༑་ཁོ་བོ་ནི་དགྲ་བོ་རྣམས་ཀྱི་ནང་ན་འདུག་སྟེ་གང་གི་ཚེ་ཁྱེད་ཅག་ལས་གང་ལང་རུང་བཞིག་འཁྲུགས་པར་གྱུར་པ་དེའི་ཚེ་ན་ཁོ་བོ་མིང་ཙམ་ཞིག་ལུས་པར་འགྱུར་རོ་༑༑དེས་སྨྲས་པ་༑་བདག་ཅག་འཕགས་པ་ལ་གནོད་པ་མིང་བགྱིད་དེ་༑་འདི་ལྟར ༼༤༽ འཕགས་པ་སླར་འཛམ་བུའི་གླིང་དུ་གཤེགས་བཞེས་དམ་ཅི་༑་དེས་སྨྲས་པ་༑་བཞིན་བཟངས་ཁོ་བོ་འདི་ན་དགའ་བ་མེད་པས་འགྲོ་འདོད་དོ་༑༑
དེ་ནས་ཀླུ་དེ་རྣམས་ཀྱིས་ཕན་ཛུན་གྲོས་བྱས་ཏེ་༑་གང་གི་ཚེ་གྲུ་བོ་ཆེ་དེ་ཕྱོགས་དེར་འོངས་པ་དེའི་ཆོན་འཕགས་པ་དགེ་འདུན ༼༥༽ འཚོ་བཏེག་སྟེ་གྲུ་བོ་ཆེའི་ནང་དུ་བཞག་གོ་༑༑
དེ་ནས་ཚོང་པ་དེ་དག་འཛུམ་པ་སྔོན་དུ་བཏང་སྟེ་ཡ་མཚན་སྐྱེས་ནས་མིག་ཚུགས་སུ་ལྟ་ཞིང་སྨྲས་པ་༑་འཕགས་པ་དགེ་འདུན་འཚོ་བྱོན་པ་ལེགས་སོ་༑༑བྱོན་པ་ལེགས་སོ་དེས་སྨྲས་པ་༑་ཤེས་ལྡན་དག་ཁོ་བོས་ནི་ཀླུའི ༼༦༽ གནས་སུ་ཀླུ་རྣམས་ལ་ལུང་བཞི་བོ་དག་རབ་ཏུ་གནས་པར་བྱས་ཀྱིས་རྗེས་སུ་ཡི་རང་བར་གྱིས་ཤིག་༑་དེ་དག་གིས་སྨྲས་པ་༑་འཕགས་པ་འདི་ལྟ་སྟེ་༑་གཞན་ལ་ཕ་ན་འདོགས་པ་འདི་ནི་སྟོན་པའི་བསྟན་པ་ལ་རབ་ཏུ་བྱུང་བས་བགྱི་བ་ལགས་ཏེ་རྗེས་སུ་ཡི་རང་ངོ་༑༑དེ ༼༧༽ ནས་ཆོང་པ་དེ་དག་ཚེ་དང་ལྡན་པ་དགེ་འདུན་འཚོ་དང་ལྷན་ཅིག་ཚོགས་ཤིང་ཀུན་དགའ་བཞིན་དུ་མཐར་གྱིས་རྒྱ་མཚོའི་འགྲམ་དུ་ཕྱིན་ཏོ་༑༑ཇི་ཙམ་ན་ཐམས་ཅད་ངལ་ཞིང་དུབ་པས་གཉིད་ལོག་པ་ནི་ཚེ་དང་ལྡན་པ་དགེ་འདུན་འཚེ་ཡང་རྒྱ་མཚོ་ཆེན་པོ་ལ་བལྟ་བར་བརྩམས་སོ་༑༑༼༡༠༤བ༡༽ བཅོམ་ལྡན་འདས་ཀྱིས་དགེ་སློང་དག་ལྔ་པོ་འདི་དག་ནི་བལྟ་བས་ཆོག་མི་ཤེས་ཤིང་མཐོང་ན་མི་མཐུན་པ་མེད་བ་ཡིན་ཏེ་༑་ལྡ་གང་ཞེ་ན་༑་དགེ་སློང་དག་གླང་བོ་ཆེ་ཅང་ཤེས་གཞོན་ཤ་ཅན་དང་༑་འཁོར་ལོས་སྒྱུར་བའི་རྒྱལ་པོ་དང་༑་རྒྱ་མཚོ་དུག་ཅན་པ་དང་༑་རིའི་རྒྱལ ༼༢༽ རྒྱལ་པོ་རི་རབ་དང་༑་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་བལྟབས་ཆོག་མི་ཤེས་ཤིང་མཐོང་ན་མི་མཐུན་པ་མེད་པ་ཡིན་ནོ་ཞེས་གསུངས་པས་༑་དེ་ཡུན་རིང་དུ་རྒྱ་མཚོ་ཆེན་པོ་ལ་ལྟ་བ་ན་དུབ་པས་ཐོ་རངས་གཉིས་སྟུག་པོས་ནོ་ན་ཏོ་༑༑༼༣༽
དེ་ནས་ཚོང་པ་དེ་དག་ཁལ་དག་བཀལ་ཏེ་འཕགས་ནས་མཚན་མོ་ནམ་ནངས་པ་ན་ཚེ་དང་ལྡན་པ་དགེ་འདུན་འཚོ་མི་སྣང་ནས་༑་དེ་དག་བརྟད་ཅིང་ཤེས་ལྡན་དག་འཕགས་པ་དགེ་འདུན་འཚོ་ག་རེ་ཞེས་ཕན་ཚུན་དུ་བལྟ་བར་བརྩམས་པ་དང་༑་དེ་ན་ཁ་ཅིག་ན་ར་མདུན་དུ་སོང་ངོ ༼༤༽ ཞིས་ཟེར་རོ་༑༑ཁ་ཅིག་ན་རེ་ཕྱི་བཞིན་འོང་ངོ་ཞེས་ཟེར་རོ་༑༑ཁ་ཅིག་ན་རེ་དབུས་ནས་འགྲོའི་ཞེས་ཟེར་རོ་༑༑དེ་དག་རྣམ་པ་ཐམས་ཅད་དུ་ཀུན་དུ་ཚོལ་བ་ན་ཡི་ཆད་པར་གྱུར་ཅིང་མ་མཐོང་ངོ་༑༑
དེ་ནས་དེ་དག་བཞིན་ཉམས་ཤིང་དམ་ན་པར་གྱུར་ཏེ་སྨྲས་པ་༑་ཤེས ༼༥༽ ལྡན་དག་བདག་ཅག་གིས་འཕགས་པ་དགེ་འདུན་འཚོ་བོར་བ་མ་ལེགས་པ་བྱས་ཀྱིས་ཕྱིར་ལྡོག་པར་བྱའོ་༑༑ཡར་བསམས་པ་༑་འཕགས་པ་དགེ་འདུན་འཚོ་ནི་རྫུ་འཕྲུལ་ཆེ་བ་མཐུ་ཆེ་བ་ཡིན་པས་འདི་ལྟར་རྒྱ་མཚོ་ཆེན་པོར་ཡང་དུས་ལ་མ་བབ་ན་དེ་ང་ལྟ་སྐམ་ལ་ཕྱིན་ན་དུས་ལ ༼༦༽ བབ་པར་ག་ལ་འགྱུར་༑་དེ་ནི་རྫུ་འཕྲུལ་ཆེ་བ་མཐུ་ཆེ་བ་ཡིན་པས་དེ་ཆེས་སྔོན་དུ་སོང་བ་གང་ཡིན་པ་དེ་ལྟ་བུའི་གནས་ཡོད་དོ་སྙམ་ནས་སྨྲས་པ་༑་ཤེས་ལྡན་དག་ཚུར་ཤེག་འདོད་ཞེས་དེ་དག་འཕགས་སོ་༑༑ཚེ་དང་ལྡན་པ་དགེ་འདུན་འཚོ་ཡང་བྱེ་མའི་ཐང་སྟོང་པ་ལ་ཉི་མ ༼༧༽ འཆར་བའི་དུས་ཀྱི་ཚེ་ཉི་མའི་འོད་ཟེར་དག་གིས་ཕོག་ནས་སད་པ་དང་༑་ཇེ་ཙམ་ན་ཅི་ཡང་མི་སྣང་ནས་དེས་བསམས་པ་༑་ཚོང་པ་དེ་དག་ནི་དོང་ན་ད་ཇི་ལྟར་བྱ་༑་གར་བབ་པ་བཏུ་འགྲོའོ་སྙམ་མོ་༑༑ཚེ་དང་ལྡན་པ་དེ་སྙིང་སྟོབས་ཆེ་བས་སོང་བ་དང་ལམ་མི་སྣང་ནས་དེས ༼༡༠༥ཨ༡༽ ཕན་ཚུན་བཙལ་ནས་ལམ་སྲང་ཞིག་མཐོང་ནས་དེ་དེར་ཞུགས་པ་དང་༑་ཇི་ཙམ་ནས་ལའི་དགོན་པ་ཞིག་ན་གཙུག་ལག་ཁང་རྟ་བབས་མཐོན་པོ་དང་ལྡན་པ་༑་མཐོངས་ཁུང་དང་༑་སྐར་ཁུང་དྲ་བ་ཅན་དང་༑་ལན་ཀན་གྱིས་བརྒྱན་པ་༑་སྙིང་དང་མིག ༼༢༽ འཕྲོག་པར་བྱེད་པ་༑་མཐོ་རིས་ཀྱི་ཐེམ་སྐས་སུ་གྱུར་པ་༑་ཁྲི་དང་ཁྲིའུ་དང་ཡོ་བྱད་ཕུན་སུ་མཚོགས་པ་དང་ལྡན་པ་༑་ཤིང་ལྗོན་པ་སྣ་ཚོགས་ཀྱིས་བསྐོར་བ་༑་རྫིང་བུ་དང་མཚེ་འུས་ཉེ་བར་མཛེས་པར་བྱས་པ་༑་ངང་པ་དང་༑་ཁྲུས་ཁྲུང་དང་༑་རྨ་བྱ་དང་༑་ནི་ཚོ་དང་༑ ༼༣༽ རི་སྐེགས་དང་༑་ཁུ་བྱུག་མངོན་པར་སྒྲ་འབྱིན་པ་༑་ལྷའི་གནས་ལྟར་དཔལ་གྱིས་འབར་བ་ཞིག་དང་༑་དེ་ན་དགེ་སློང་ལེགས་པར་བགོས་ཤིང་ལེགས་པར་སྦྱངས་པ་༑་སྤྱོད་ལམ་ཞིབས་གནས་པ་དག་མཐོང་ནས་གུས་པ་དང་བཅས་པས་དེ་དག་གི་གན་དུ་སོང་ངོ་༑༑
དེ་ནས ༼༤༽ དེ་དག་གུས་པར་སྒྲིམ་པ་དང་བཅས་པས་དེལ་སྨྲས་པ་༑་བཙུན་པ་དགེ་འདུན་འཚོ་བྱོན་པ་ལེགས་སོ་བྱོན་པ་ལེགས་སོ་ཁྱོད་ད་གཟོད་ག་ལས་བྱོན་༑་དེས་ཇི་ལྟར་གྱུར་པ་ཐམས་ཅད་བརྗོད་པ་དང་༑
དེ་ནས་དེ་དག་གིས་ང་ལ་སོར་བཅུག་སྟེ་༑་ལམ་གྱི་དུབ་བ་པས་ལ་ནས་གཙུལ ༼༥༽ ལག་ཁང་དུ་ཁྲིད་དོ་༑༑
ཇི་ཙམ་ན་སྟན་བཟང་པོ་བཤམས་པ་དང་༑་ཁ་ཟས་བསོད་པའི་སྤྱི་བུངས་བཤམས་པ་མཐོང་ནས་དེ་དག་གིས་དེ་ལ་སྨྲས་པ་༑བཙུན་པ་དགེ་འདུན་འཚོ་མི་སྐྱེམས་སམ་༑་མི་སྦྲེབས་སམ་༑དེས་སྨྲས་པ་༑་ཚེ་དང་ལྡན་པ་དག་སྐོམ་མོ་༑༑ ༼༦༽ བཀྲེས་སོ་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་གསོལ་ཅིག་༑༑དེས་སྨྲས་པ་༑་དགེ་འདུན་གྱི་ནང་དུ་བཟའོ་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་ཁྱོད་ཤུལ་གྱིས་དུབ་པ་ལགས་ཀྱིས་ད་གསོལ་ཅིག་༑་སླད་ཀྱིས་འདིར་ཉེས་དམིགས ༼༧༽ འབྱུང་བར་འགྱུར་རོ་༑༑དེས་ཉེས་དམིགས་མཐོང་བས་ཟོས་ནས་མཐའ་གཅིག་ཏུ་སོང་སྟེ་འདུག་གོ་༑༑
ཇི་ཙམ་ན་དེ་དག་དྲོ་ལ་བབ་སྟེ་༑་གནཌཱི་བརྡུངས་པ་ནརང་རང་གི་ལྷུང་བཟེད་ཐོགས་ཏེ་གྲལ་རིམས་བཞིན་འཁོད་དོ་༑༑དེ་དག་འཁོད་པ་དང་གཙུག་ལག་ཁང་དེ་ཡང་མི་སྣང་བར་གྱུར ༼༡༠༥བ༡༽ ཅིང་དེ་དག་གི་རང་རང་གི་ལྷུང་བཟེད་ཀྱང་ལྕགས་ཀྱི་ཐོབ་རྣམ་པ་སྣ་ཚོགས་སུ་གྱུར་ཏོ་༑༑
དེ་ནས་དེ་དག་ཇི་སྲིད་དུ་དྲོ་མ་ཡོལ་གྱི་བར་དུ་ལྕགས་ཀྱི་ཐོ་བ་དེ་དག་གིས་ཕན་ཚུན་གླད་པ་བཅོམ་ནསྡེ་དག་གླད་པ་ཞོམ་ཞིང་སྡུག་བསྔལ་གྱི་ཚོར་པས་ཉེན་ནས་ཉམ་ཐག་པའི་སྐད་འབྱིན་ཏོ་༑༑༼༢༽ ཇི་ཙམ་ན་དྲོ་ཡོལ་བ་དང་གཙུག་ལག་ཁང་དེ་ཡང་དེ་ཁོན་བཞིན་དུ་ཕྱིར་བྱུང་ཞིང་དགེ་སློང་དེ་དག་ཀྱང་དེ་ཁོ་ན་བཞིན་དུ་སྤྱོད་ལམ་ཞི་བས་གནས་སོ་༑༑
དེ་ནས་ཚེ་དང་ལྡན་པ་དགེ་འདུན་འཚོ་དེ་དག་གི་གན་དུ་སོང་སྟེ་དྲིས་པ་༑་ཚེ་དང་ལྡན་པ་དག་ཁྱེད་སུ་ཡིན་༑་ལས་གང་གིས་འདིར ༼༣༽ སྐྱེས་༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་འཛམ་བུའི་གླིང་བའི་ཡི་རྣམས་ནི་ཡིད་ཆེས་པར་དཀའ་བས་ཁྱེད་ཡིད་ཆེས་པར་མི་འགྱུར་རོ་༑༑དེས་སྨྲས་པ་༑་ཁོ་བོས་མངོན་སུམ་ཁོ་ན་ར་མཐོད་ན་ཅིའི་ཕྱིར་ཡིད་ཆེས་པར་མི་འགྱུར་༑དེ་དག་གིས་སྨྲས་པ་༑་བཙུན ༼༤༽ པ་དགེ་འདུན་འཚོ་བདག་ཅག་ནི་ཡང་དག་པར་རྫོགས་པའི་སངས་རྒྱས་འོད་སྲུང་གི་ཉན་ཐོས་སུ་གྱུར་ཏེ་༑་ཇི་ཙ་མ་བདག་ཅག་གིས་ཟན་གྱི་གྲལ་དུ་འཐབ་མོ་བགྱིས་པས་ལས་དེའི་རྡམ་པར་སྨིན་པས་བདག་ཅག་ཉི་ཚེ་བའི་སེམས་ཅན་དམྱལ་བ་རྣམས་ཀྱི་ནང་དུ་སྐྱེས་ཏེ་༑་བདག ༼༥༽ ཅག་འདི་ནས་ཤི་འཕོས་པ་དག་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་བ་གང་ལགས་པ་དེ་ལྟ་བུའི་གནས་ཀྱང་མཆིས་པར་འགྱུར་རོ་༑༑བཙུན་པ་དགེ་འདུན་འཚོ་དེའི་སྐྲད་དུ་འཛམ་བུའི་གླིང་དུ་གཤེགས་ནས་ཚངས་པ་མཚུངས་པར་སྤྱོད་པ་རྣམས་དལ་ཚེ་དང་ལྡན་པ ༼༦༽ དག་འདི་ལྟ་སྟེ་༑་དཔེར་ན་འོད་སྲུང་གི་དགེ་སློང་དག་ལྟར་ཟན་གྱི་གྲལ་དུ་ཐབ་མོ་མ་བྱེད་ཅིག་༑་སྡུག་བསྔལ་གྱི་ཚོགས་དེ་ལྟ་བུའི་སྐལ་བ་ཅན་དུ་འགྱུར་བར་མ་བྱེད་ཅིག་ཅེས་དོན་འདི་རྒྱ་ཆེར་བརྗོད་ན་ལེགས་སོ་༑༑དེས་དེ་ལྟར་བྱའོ་ཞེས་ཁས་བླངས་ཏེ་སོང་ངོ་༑༑
ཇི་ཙམ་ན ༼༧༽ དེ་ཁོ་ན་བཞིན་དུས་ལ་འི་དགོན་པ་ཞིག་ན་གཙུག་ལག་ཁང་གཉིས་པ་རྟ་བབས་མཐོན་པོ་དང་ལྡན་པ་༑་མཐོངས་ཁུང་དང་༑་སྐར་ཁུང་དྲ་བ་ཅན་དང་༑་ལན་ཀ་ན་གྱིས་བརྒྱན་པ་༑་སྙིང་དང་མིག་འཕྲོག་པར་བྱེད་༑་མཐོ་རིས་ཀྱི་ཐེམ་སྐས་སུ་གྱུར་པ་༑་ཁྲི་དང་ཁྲིའུ་དང་ཡོ་བྱད ༼༡༠༦ཨ༡༽ ཕུན་སུམ་ཚོགས་པ་དང་ལྡན་པ་༑་ཤིང་ལྗོན་པ་སྣ་ཚོགས་ཀྱིས་བསྐོར་བ་༑་རྫིང་བུ་དང་མཚེའུས་ཉེ་བར་མཛེས་པར་བྱས་པ་༑་དང་པ་དང་༑་ཁྲུང་ཁྲུང་དང་༑་རྨ་བྱ་དང་༑་ནེ་ཙོ་དང་༑་རི་སྐེགས་དང་༑་ཁུ་བྱུག་དག་མངོན་པར་སྒྲ་འབྱིན་པ་༑་ལྷའི ༼༢༽ གནས་ལྟར་དཔའ་གྱིས་འབར་བཞིག་དང་༑་དེ་ན་དགེ་སློང་ལེགས་པར་བགོས་ཤིང་ལེག་སཔར་སྦྱངས་པ་༑་སྤྱོད་ལམ་ཞི་པས་གནས་པ་དག་མཐོང་ནས་གུས་པ་དང་བཅས་པས་དེ་དག་གི་གན་དུ་སོང་ངོ་༑༑
དེ་ནས་དེ་དག་གིས་གུས་པ་དང་སྒྲིམ་པ་དང་བཅས་པས་དེ་ལ་སྨྲས ༼༣༽ པ་༑་བཙུན་པ་དགེ་འདུན་འཚོ་བྱོན་པ་ལེགས་སོ་བྱོན་པ་ལེགས་སོ་༑༑ཁྱོད་ད་གཟོད་ག་ལས་བྱོན་༑དེས་ཇི་ལྟར་གྱུར་པ་ཐམས་ཅད་བརྗོད་པ་དང་༑
དེ་ནས་དེ་དག་གིས་ངལ་སོར་བཅུག་སྟེ་༑་ལམ་གྱིས་དུབ་པ་བསལ་ནས་གཙུག་ལག་ཁང་དུ་ཁྲིད་དོ་༑༑ཇི་ཙམ ༼༤༽ ན་སྟན་བཟང་པོ་བཤམས་པ་དང་༑་ཁ་ཟས་བསོད་པའི་སྤྱི་བུངས་བཤམས་པ་དག་མཐོང་ནསྡེ་དག་གིས་དེ་ལ་སྨྲས་པ་༑་བཙུན་པ་དགེ་འདུན་འཚོ་མི་སྐྱེམས་སམ་༑་མི་སྦྲེབས་སམ་༑དེས་སྨྲས་པ་༑་ཚེ་དང་ལྡན་བདག་སྐོམ་མོ་༑༑་བཀྲེས་སོ་༑༑དེ་དག་གིས་སྨྲས ༼༥༽ པ་༑་བཙུན་པ་དགེ་འདུན་འཚོ་གསོལ་ཅིག་༑དེས་སྨྲས་པ་༑་དགེ་འདུན་གྱི་ནང་དུ་བཟའོ་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་ཁྱོད་ཤུལ་གྱིས་མཉེས་བ་ལགས་ཀྱིས་ད་གསོལ་ཅིག་༑་སླད་ཀྱིས་འདིར་ཉེས་དམིགས་འབྱུང་བར་འགྱུར་རོ་༑༑
དེས་ཉེས ༼༦༽ དམིགས་མཐོང་བས་ཟོས་ནས་མཐའ་གཅིག་ཏུ་སོང་སྟེ་འདུག་གོ་༑༑ཇི་ཙམ་ན་དེ་དག་དྲོ་ལ་བབ་སྟེ་གཎཌཱི་བརྡུངས་པ་ན་རང་རང་གི་ལྷུང་བཟེད་ཐོགས་ཏེ་གྲལ་རིམས་བཞིན་དུ་འཁོད་དོ་༑༑དེ་དག་འཁོད་པ་དང་གཙུག་ལག་ཁང་དེ་ཡང་མི་སྣང་བར་གྱུར་ཅིང་བཟའ་བ་དང་བཏུང་བདེ་དག ༼༧༽ ཀྱང་ལྕགས་ཁུ་དག་ཏུ་གྱུར་ཏོ་༑༑དེ་ནས་དེ་དག་ཇི་སྲིད་དྲོ་མ་ཡོལ་གྱི་བར་དུ་ལྕགས་ཁུ་དེ་དག་གིས་ཕན་ཚུན་གཏོར་ནས་དེ་དག་ལུས་ཚིག་ཅིང་སྡུག་བསྔལ་གྱི་ཚོར་བས་ཉེན་ནས་ཉམ་ཐག་པའི་སྐད་འབྱིན་ཏོ་༑༑ཇི་ཙམ་ན་དྲོ་ཡོལ་བ་དང་གཙུག་ལག་ཁང་དེ་ཡང་དེ་ཁོ་ན་བཞིན་དུ་ཕྱིར ༼༡༠༦བ༡༽ གྱུང་ཞིང་དགེ་སློང་དེ་དག་ཀྱང་དེ་ཁོ་ན་བཞིན་དུ་སྤྱོད་ལམ་ཞི་བས་གནས་སོ་༑༑
དེ་ནས་ཚེ་དང་ལྡན་པ་དགེ་འདུན་འཚོ་དེ་དག་གི་གན་དུ་སོང་སྟེ་དྲིས་པ་༑ཚེ་དང་ལྡན་པ་དག་ཁྱེད་སུ་ཡིན་༑་ལས་གང་གིས་འདིར་སྐྱེས་༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་འཛམ་བུའི ༼༢༽ གླིང་པའི་མི་རྣམས་ནི་ཡིད་ཆེས་པར་དཀའ་བས་ཁྱོད་ཡིད་ཆེས་པར་མི་འགྱུར་རོ་༑༑དེས་སྨྲས་པ་༑་ཁོ་བོས་མངོན་སུམ་ཁོ་ནར་མཐོང་ན་ཅིའི་ཕྱིར་ཡིད་ཆེས་པར་མི་འགྱུར་༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་བདག་ཅག་ནི་ཡང་དག་པར་རྫོགས་པའི་སངས་རྒྱས་འོད ༼༣༽ སྲུང་གི་ཉན་ཐོས་སུ་གྱུར་ཏེ་༑ཇི་ཙམ་ན་དགེ་འདུན་ལ་སྣུམ་བག་གི་རྙེད་པ་བྱུང་ཞིང་དགེ་སློང་གློ་བུར་དུ་འོངས་པ་དག་ཀྱང་ལྷགས་པ་ན་༑་བདག་ཅག་སེར་སྣས་ཡོངས་སུ་བཟུང་བ་དག་གིས་ཇི་སྲིད་དུ་དགེ་སློང་གློ་བུར་དུ་འོངས་པ་དག་མ་དོང་པ་དེ་སྲིད་དུ་བཟའ་བར་མི་བྱའོ་ཞེས་དེ ༼༤༽ ལྟར་སེམས་བསྐྱེད་ཅིང་ཚིག་ཏུ་ཡང་རྗོད་ལ་༑ཞག་བདུན་གྱི་བར་དུ་དུས་མ་ཡིན་པར་ཡུལ་ངན་པ་བྱུང་ནས་དེས་བཟའ་བ་དང་བཏུང་བ་དེ་དག་རུལ་ཅིང་མ་རུང་པར་གྱུར་པ་དེ་ལྟར་བགྱིས་ཏེ་༑བདག་ཅག་གིས་དང་བས་སྦྱིན་པར་བྱ་བ་ཆུད་གསན་པས་ལས་དེའི་རྣམ་པར་སྨིན་པས ༼༥༽ བདག་ཅག་ཉི་ཚེ་བའི་སེམས་ཅན་དམྱལ་བ་རྣམས་ཀྱི་ནང་དུ་སྐྱེས་ཏེ་༑བདག་ཅག་འདི་ནས་ཤི་འཕོས་པ་དག་སེམས་ཅན་དམྱལ་བ་ཆེན་པོ་རྣམས་ཀྱི་ནང་དུ་སྐྱེ་བར་འགྱུར་བ་གང་ལགས་པ་དེ་ལྟ་བུའི་གནས་ཀྱང་མཆིས་པར་འགྱུར་རོ་༑༑བཙུན་པ་དགེ་འདུན་འཚོ་དེའི་སླད་དུ་འཛམ་བུའི ༼༦༽ གླིང་དུ་གཤེགས་ནས་ཚངས་པ་མཚུངས་པར་སྤྱོད་པ་རྣམས་ལ་ཚེ་དང་ལྡན་པ་དག་འདི་ལྟ་སྟེ་༑་དཔེར་ན་འོད་སྲུང་གི་དགེ་སྤྱོད་དག་ལྟར་དད་པས་སྦྱིན་པར་བྱ་བ་ཆུད་མ་གཟོན་ཅིག་༑་སྡུག་བསྔལ་གྱི་ཚོགས་དེ་ལྟ་བུའི་སྐལ་བ་ཅན་དུ་འགྱུར་བར་མ་བྱེད་ཅིག་ཅེས་དོན་འདི་རྒྱ་ཆེར་བརྗོད་ན་ལེགས ༼༧༽ སོ་༑༑དེས་དེ་ལྟར་བྱའོ་ཞེས་ཁས་བླངས་ནས་སོང་ངོ་༑༑
ཇི་ཙམ་ན་ཡང་དེ་ཁོ་ན་བཞིན་དུ་སཱ་ལའི་དགོན་བཞིག་ན་གཙུག་ལག་ཁང་གསུམ་པ་རྟ་བབས་མཐོན་པོ་དང་ལྡན་པ་༑་མཐོངས་ཁུང་དང་༑་སྐར་ཁུང་དྲ་བ་ཅན་དང་༑་ལན་ཀན་གྱིས་བརྒྱན་པ་༑་སྙིང་དང་མིག་འཕྲོག་པར་བྱེད་ག ༼༡༠༧ཨ༡༽ མཐོ་རིས་ཀྱི་ཐེམ་སྐས་སུ་གྱུར་པ་༑་ཁྲི་དང་ཁྲིའུ་དང་ཡོ་བྱད་ཕུན་སུ་མཚོགས་པ་དང་ལྡན་པ་༑་ཤིང་ལྡོན་པ་སྣ་ཚོགས་ཀྱིས་བསྐོར་བ་༑་རྫིབ་བུ་དང་མཚེའུས་ཉེ་བར་མཛེས་པར་བྱས་པ་༑་དང་པ་དང་༑་ཁྲུང་ཁྲུང་དང་༑་རྨ་བྱ་དང་༑་ནེ་ཙོ་དང་༑་རི་སྐེགས་དང་༑་ཁུ ༼༢༽ བྱུག་དག་མངོན་པར་སྒྲ་འབྱིན་པ་༑་ལྷའི་གནས་ལྟར་དཔལ་གྱིས་འབར་བ་ཞིག་དང་༑་དེ་ན་དགེ་སློང་ལེགས་པར་བགོས་ཤིང་ལེགས་པར་སྦྱངས་པ་༑་སྦྱོད་ལམ་ཞིབས་གནས་པ་དག་མཐོང་ནསྒུས་པ་དང་བཅས་པས་དེ་དག་གི་གན་དུ་སོང་ངོ་༑༑
དེ་ནས་དེ་དག་གུས་པ་དང ༼༣༽ སྒྲིམ་པ་དང་བཅས་པས་དེ་ལ་སྨྲས་པ་༑་བཙུན་པ་དགེ་འདུན་འཚོ་བྱོན་པ་ལེགས་སོ་བྱོན་པ་ལེགས་སོ་༑༑ཁྱོད་ད་གཟོད་ག་ལས་བྱོན་༑དེས་ཇི་ལྟར་གྱུར་པ་ཐམས་ཅད་བརྗོད་པ་དང་༑
དེ་ནས་དེ་དག་གིས་ངལ་སོར་བཅུག་སྟེ་ལམ་གྱིས་དུབ་པ་བསལ་ནས་གཙུག་ལག་ཁང་དུ་ཁྲིད ༼༤༽ དོ་༑༑ཇི་ཙམ་ན་སྟན་བཟང་པོ་བཤམས་པ་དང་༑་ཁ་ཟས་བསོད་པའི་སྦྱི་བུངས་བཤམས་པ་དག་མཐོང་ནསྡེ་དག་གིས་དེ་ལ་སྨྲས་པ་༑་བཙུན་པ་དགེ་འདུན་འཚོ་མི་སྐྱེམས་སམ་༑་མི་སྦྲེབས་སམ་༑དེས་སྨྲས་པ་༑་ཚེ་དང་ལྡན་པ་དག་སྐོམ་མོ་༑༑་བཀྲེས་སོ་༑༑དེ་དག་གིས ༼༥༽ སྨྲས་པ་༑་བཙུན་པ་དགེ་འདུན་འཚོ་གསོལ་ཅིག་༑དེས་སྨྲས་པ་༑་དགེ་འདུན་གྱི་ནང་དུ་བཟའོ་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་ཁྱོད་ཤུལ་གྱིས་མཉེལ་བ་ལགས་ཀྱིས་དག་སོལ་ཅིག་༑་སླད་ཀྱིས་འདིར་ཉེས་དམིགས་འབྱུང་བར་འགྱུར་རོ་༑༑
དེས་ཉེས་དམིགས ༼༦༽ མཐོང་པས་ཟོས་ནས་མཐའ་གཅིག་ཏུ་སོད་སྟེ་འདུག་གོ་༑༑ཇི་ཙམ་ན་དེ་དག་དྲོ་ལ་བབ་སྟེ་གཎཌཱི་བརྡུངས་ན་རང་རང་གི་ལྷུང་བཟེད་ཐོགས་ཏེ་གྲལ་རིམས་བཞིན་དུ་འཁོད་དོ་༑༑དེ་དག་འཁོད་པ་དང་དེ་དག་གི་གཙུག་ལག་ཁང་དེ་འབར་རབ་ཏུ་འབར་ཀུན་དུ་རབ་ཏུ་འབར་ཞིང་མེ་ལྕེ་གཅིག་ཏུ ༼༧༽ གྱུར་ནས་སྲེག་པར་བརྩམས་སོ་༑༑དེ་ནས་དེ་དག་ཇི་སྲིད་དུ་དྲོ་མ་ཡོལ་གྱི་བར་དུ་མེ་ལྕེ་དེས་བསྲེགས་ནས་དེ་དག་ལུས་ཚིག་ཅིང་སྡུག་བསྔལ་གྱི་ཚོད་པས་ཉེན་ནས་ཉམ་ཐག་པའི་སྐད་འབྱིན་ཏོ་༑༑ཇི་ཙམ་ན་དྲོ་ཡོལ་བ་དང་གཙུག་ལག་ཁང་དེ་ཡང་དེ་ཁོ་ན་བཞིན་དུ་ཕྱིར་བྱུང་ཞིང་དགེ་སློང ༼༡༠༧བ༡༽ དེ་དག་ཀྱང་དེ་ཁོ་ན་བཞིན་དུ་སྤྱོད་ལམ་ཞི་བས་གནས་སོ་༑༑
དེ་ནས་ཚེ་དང་ལྡན་པ་དགེ་འདུན་འཚོ་དེ་དག་གི་གན་དུ་སོང་སྟེ་དྲིས་པ་༑ཚེ་དང་ལྡན་པ་དག་ཁྱེད་སུ་ཡིན་༑་ལས་གང་གིས་འདིར་སྐྱེས་༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་འཛམ་བུའི་གླིང་པའི་མི་རྣམས་ནི ༼༢༽ ཡིད་ཆེས་བར་དཀའ་བས་ཁྱེད་ཡིད་ཆེས་པར་མི་འགྱུར་རོ་༑༑དེས་སྨྲས་པ་༑་ཁོ་བོས་མངོན་སུམ་ཁོ་ནར་མཐོང་ན་ཅིའི་ཕྱིར་ཡིད་ཆེས་པར་མི་འགྱུར་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་བདག་ཅག་ནི་ཡང་དག་པར་རྫོགས་པའི་སངས་རྒྱས་འོད་སྲུང་གི་ཉན་ཐོས་སུ ༼༣༽ གྱུར་ཏེ་༑ཇི་ཙམ་ན་བདག་ཅག་ཚུལ་ཁྲིམས་འཆལ་པ་དང་སྡིག་པའི་ཆོས་ཅན་དུ་གྱུར་ནས་༑་དགེ་སློང་ཚུལ་ཁྲིམས་དང་ལྡན་པ་རྣམས་ཀྱིས་བདག་ཅག་གཙུག་ལག་ཁང་ནས་བསྐྲད་པ་དང་བདག་ཅག་གཙུག་ལག་ཁང་སྟོང་པ་ཞིག་ཏུ་འཁོད་དོ་༑༑ཇི་ཙམ་ན་དགེ་སློང་ཚུལ ༼༤༽ ཁྲིམས་དང་ལྡན་པ་གཅིག་ཅིག་རྒྱུ་བ་ན་དེར་ཕྱིན་བ་དང་༑དེ་ནས་བདག་ཅག་ལ་བློ་སྐྱེས་བ་༑་འདི་གཅིག་པུས་བདག་ཅག་གི་ཡོན་སྐྱོང་བར་འགྱུར་གྱིས་འདུག་ལ་རག་གོ་སྙམ་པ་དང་༑་དེ་དེ་ཉིད་དུ་འདུག་གོ་༑༑ཇི་ཙམ་ན་དེའི་ཞར་གྱིས་ཡང་དགེ་སློང་ཚུལ་ཁྲིམས་དང་ལྡན་པ་མང ༼༥༽ པོ་དག་ལྷགས་ནས་དེ་དག་གིས་བདག་ཅག་དེ་ནས་བསྐྲད་དོ་༑༑
དེ་ནས་བདག་ཅག་མི་བཟོད་བསྐྱེས་པ་བདག་གིས་ཤིང་དང་༑་རྩྭ་དང་༑་ལྕི་བསྐམ་པོ་དག་བཅིར་ཏེ་གཙུག་ལག་ཁང་ལ་མེ་བཏང་ནསྡེར་དགེ་སློང་བསླབ་པ་འདོད་པ་མང་པོ་དག་བསྲེགས་པས་ལས་དེའི་རྣམ་པར་སྨིན ༼༦༽ པས་བདག་ཅག་ཉི་ཚེ་བའི་སེམས་ཅན་དམྱལ་བ་རྣམས་ཀྱི་ནང་དུ་སྐྱེས་ཏེ་༑བདག་ཅག་འདི་ནས་ཤི་འཕོས་པ་དང་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་བ་གང་ལགས་པ་དེ་ལྟ་བུའི་གནས་ཀྱང་མཆིས་པར་འགྱུར་རོ་༑༑བཙུན་པ་དགེ་འདུན་འཚོ་དེའི་སྨད་དུ་འཛམ་བུའི་གླིང ༼༧༽ དུ་གཤེགས་ནས་ཚངས་པ་མཚུངས་པར་སྤྱོད་པ་རྣམས་ལ་ཚེ་དང་ལྡན་པ་དག་འདི་ལྟ་སྟེ་༑་དཔེར་ན་འོད་སྲུང་གི་དགེ་སྦྱོང་ལྟར་ཚངས་པ་མཚུངས་པར་སྤྱོད་པ་དག་ལ་སྡང་བའི་སེམས་མ་སྐྱེད་ཅིག་༑་སྡུག་བསྔལ་གྱི་ཚོགས་དེ་ལྟ་བུའི་སྐལ་བ་ཅན་དུ་འགྱུར་བར་མ་བྱེད་ཅིག་ཅེས་དོན་རྒྱ་ཆེར ༼༡༠༨ཨ༡༽ བརྗོད་ན་ལེགས་སོ་༑༑དེས་དེ་ལྟར་བྱའོ་ཞེས་ཁས་བླངས་ཏེ་སོང་ངོ་༑༑
ཇི་ཙམ་ན་སེམས་ཅན་རྩིག་པ་འདྲ་བ་དག་དང་༑་ཀ་བ་འདྲ་བ་དག་དང་༑་ཤིང་ལྗོན་པ་འདྲ་བ་དག་དང་༑་ལོ་མ་འདྲ་བ་དག་དང་༑་མེ་ཏོག་འབྲབ་དག་དང་༑་འབྲས་བུ་འདྲ་བ་བདག་དང་༑་ཐག ༼༢༽ པ་འདྲ་བ་དག་དང་༑་ཕྱགས་མ་འདྲ་བདག་དང་༑་ཕོར་པ་འདྲ་བ་དག་དང་༑་གཏུན་འདྲ་བ་དག་དང་༑་ཕྲུ་བ་འདྲ་བ་དག་དང་༑་རྐེང་པ་ཆད་པ་ཆུ་རྒྱུས་ཀྱིས་བཟུང་བདག་འདོང་བ་ཡང་མཐོང་ངོ་༑༑ཚེ་དང་ལྟན་པ་དགེ་འདུན་འཚོ་ཡང་མཐར་གྱིས་ལྗོངས་སུ་སོང་བ་དང་༑ཇི་ཙམ་ན ༼༣༽ བསྟི་གནས་ཤིག་ན་དྲང་སྲོང་ལྔ་བརྒྱ་ཙམ་འཁོད་དེ་༑༑དེ་དག་གིས་ཚེ་དང་ལྡན་པ་དགེ་འདུན་འཚོ་ཐག་རིང་པོ་ཁོ་ན་ནས་འོང་བ་མཐོང་ངོ་༑༑
དེ་ནས་དེ་དག་གི་གྲོས་བྱ་བར་བརྩམས་པཤེས་ལྡན་དག་ཉོན་ཅིག་༑་ཤཱཀྱ་འི་བུའི་དགེ་སྦྱོང་འདི་དག་ནི་སྨྲ་བ་མང་བ་ཡི་ན་པས་འདི་ལ ༼༤༽ སུས་ཀྱང་ཚིག་སྦྱིན་པར་མི་བྱའོ་ཞེས་དེ་དག་གིས་ཁྲིམས་སུ་བྱ་བ་བཅས་ཏེ་འཁོད་དོ་༑༑
ཚེ་དང་ལྡན་པ་དགེ་འདུན་འཚོ་ཡང་སྤྱོད་ལམ་ཞི་བས་དེ་དག་གི་གན་དུ་སོང་སྟེ་བསྟི་གནས་བརྙ་བར་བརྩམས་པ་ན་འགས་ཀྱང་ཚིག་མ་སྟེར་ཏོ་༑༑དེ་ན་དྲང་སྲོང་བསོད་ནམས་འདོད་པ་གཅིག ༼༥༽ ཅིག་གིས་སྨྲས་པ་༑ཁྱོད་ལ་ཅིའི་ཕྱིར་བསྟི་གནས་མི་བརྙན་ཏེ་འདི་ལྟར་ཁྱེད་ལ་ཉེས་པ་ཡོད་དོ་༑༑་ཁྱེད་ནི་སྨྲ་བ་མང་བ་ཡིན་ནོ་༑༑དེ་ལྟ་མོད་ཀྱི་དམ་ཚིག་གིས་བརྙ་བར་བྱ་སྟེ་༑་གལ་ཏེ་ཅུང་ཟད་ཀྱང་མི་སྨྲ་ན་བརྙན་ནོ་༑༑ཚེ་དང་ལྡན་པ་དགེ་འདུན་འཚོས་སྨྲས་པ་༑་དྲང་སྲོང་དེ ༼༦༽ བཞིན་དུ་བྱས་མི་སྨྲའོ་༑༑
དེ་ན་དྲང་སྲོང་གཅིག་ཅིག་ལྗོངས་རྒྱུར་སོང་བ་དེའི་སྤྱིལ་བུ་སྟོང་པར་འདུག་པ་དེ་ཚེ་དང་ལྡན་པ་དགེ་འདུན་འཚོ་ལ་འདིར་ཉོལ་ཅིག་ཅེས་བརྙན་ནོ་༑༑ཚེ་དང་ལྡན་པ་དགེ་འདུན་འཚོས་སྦྱིན་བུ་དེ་ཆགས་བཏབ་༑༑་ཕྱག་དར་བྱས་༑་བ་ལང་གི་ལྕི་བ་སར་པས་བྱུག ༼༧༽ པ་བྱས་སོ་༑༑དེ་དག་གིས་དེ་མཐོང་ནས་དེ་དག་གིས་སྨྲས་པ་༑ཤེས་ལྡན་དག་ཤཱ་ཀྱའི་བུའི་དགེ་སྦྱོང་འདི་དག་ནི་གཙང་སྦྲ་བྱེད་པ་ཡིན་ནོ་༑༑ཚེ་དང་ལྡན་པ་དགེ་འདུན་འཚོས་སྤྱིལ་བུའི་ཕྱི་རོལ་དུ་རྐང་པ་གཉིས་བཀྲུས་ཏེ་སྤྱིལ་བུར་ཞུགས་ནས་སྐྱིལ་མོ་ཀྱུང་བཅས་ཏེ་ལུས་དྲང་པོར ༼༡༠༨བ༡༽ བསྲད་ནས་དྲན་པ་ཕྱོགས་བར་བཞག་སྟེ་འདུག་གོ་༑༑
དེ་ནས་བསྟི་གནས་དེ་ན་ལྷ་མོ་ཞིག་འདུག་པ་གང་ཡིན་པ་དེ་མཚན་མོ་ཐུན་དང་པོ་ལ་ཚེ་དང་ལྡན་པ་དགེ་འདུན་འཚོ་ག་ལ་བ་དེར་སོང་སྟེ་ཕྱིན་ནས་དེས་སྨྲས་པ་༑་འཕགས་པ་དགེ་འདུན་འཚོ་ཆོས་བསྟན་དུ་གསོལ་༑དེས་སྨྲས་པ་༑ ༼༢༽ ལྷ་མོ་ཁྱོད་བདེ་བར་གྱུར་ཅིག་༑་ཁོ་བོས་ཁྲིམས་སུ་བྱ་བས་བསྟི་གནས་རྙེད་པ་ཁྱོད་ཀྱིས་མ་མཐོང་ངམ་༑་ཅི་ཁོ་བོ་བསྐྲད་པར་འདོད་དམ་༑དེས་བསམས་པ་༑་རབ་ཏུ་བྱུང་བ་འདི་ངལ་གྱིས་འདི་ལྟར་གུང་ཐུན་ལ་འོང་བར་བྱའོ་སྙམ་ནསྡེ་གུང་ཐུན་ལ་འོངས་ཏེ་སྨྲས་པ་༑་འཕགས ༼༣༽ པ་དགེ་འདུན་འཚོ་ཆོས་བསྟན་དུ་གསོལ་༑དེས་སྨྲས་པ་༑་སྲིང་མོ་ཁྱོད་ཁ་རོག་མི་སྡོད་པས་ཁོ་བོ་ངེས་པར་བསྐྲད་པར་འདོད་དམ་༑དེས་བསམས་པ་༑་རབ་ཏུ་བྱུང་བ་འདི་ད་དུང་གཉིད་ཀྱིས་མྱོས་ཀྱིས་ཐུན་ཐ་མལ་འོང་བར་བྱའོ་སྙམ་ནསྡེ་ཐུན་ཐ་མ་ལ་འོངས་ཏེ་སྨྲས་པ་༑ ༼༤༽ འཕགས་པ་དགེ་འདུན་འཚོ་ཅིའི་སླད་དུ་གཟིམས་༑་མཚན་མོའི་དགུང་སངས་ཀྱིས་བཞེངས་ལ་ཆོས་བསྟན་དུ་གསོལ་༑དེས་སྨྲས་པ་༑་སྲིང་མོ་ཁྱོད་ཀྱིས་ཁོ་བོ་རྣམ་པ་ཐམས་ཅད་དུ་བསྐྲད་དོ་༑༑དེས་སྨྲས་པ་༑་འཕགས་པ་མཚན་མོའི་དགུང་སངས་པས་གལ་ཏེ་བསྐྲད་ན་ཡང ༼༥༽ ཅིར་འགྱུར་བཞུད་དོ་འཚལ་༑འདི་ལྟར་བཅོམ་ལྡན་འདས་ཀྱིས་འཇིགས་པ་དང་འཇིགས་སུ་རུང་བ་བཟོད་པར་བྱའོ་ཞེས་བཀའ་མ་སྩལ་ཏམ་༑ཚེ་དང་ལྡན་པ་དགེ་འདུན་འཚོས་བསམས་པ་༑་སྲིང་མོ་འདི་ཟེར་བ་ནི་བདེན་ཏེ་༑་གལ་ཏེ་ཁོ་བོ་བསྐྲད་ན་འགྲོ་ལ་རག་གིསའདི ༼༦༽ ལྟར་འདི་དག་ནི་བྲམ་ཟེ་ཡིན་པས་བྲམ་ཟེ་དང་ཡང་དག་པར་ལྡན་པའི་ཚིགས་སུ་བཅད་པ་བརྗོད་པར་བྱའོ་སྙམ་ནས་༑་དེས་བྲམ་ཟེའི་སྡེ་ཚན་འདི་སྐད་ཅེས་༑༑
སོམ་ཉི་མ་རྒལ་གཅེར་བུའི་སྤྱོད་པ་དང་༑༑་རལ་པ་རྫབ་དང་སྣ་ཚོགས་ཟས་དང་ནི་༑༑ ཐང་ལ་ཉལ་དང་ཇུལ་དང་དྲི་མ་དང་༑༑༼༧༽ ཙོག་བུའི་སྤོང་བས་མི་དག་འབྱུང་མི་འགྱུར་༑༑
འབྱུང་པོ་ཀུན་ལ་འཚེ་བ་རྣམ་སྤངས་ཏེ་༑༑་ཆོས་སྤྱོད་ཞི་དུལ་ཡང་དག་སྡོམ་པ་དང་༑༑ ཚངས་སྤྱོད་ལྡན་པ་རྒྱན་གྱིས་བརྒྱན་གྱུར་ཀྱང་༑༑་དེ་ཉིད་བྲམ་ཟེ་དགེ་སྦྱོང་དགེ་སློང་ཡིན་༑༑ ཞེས་ཁ་ཏོན་བྱ་བར་བརྩམས་སོ་༑༑
དེ་དག་གིས ༼༡༠༩ཨ༡༽ དེ་ཐོས་ནས་དེ་དག་གིས་བསམས་པ་༑་བྲམ་ཟེ་དང་ཡང་དག་པར་ལྡན་པའི་ཚིགས་སུ་བཅད་པ་ཟེར་རོ་སྙམ་ནས་གཅིག་ཉེ་བར་འོངས་སོ་༑༑་དེ་བཞིན་དུ་གཉིས་པ་དང་༑་གསུམ་པ་ནས་དེ་དག་ཐམས་ཅད་ཀྱི་བར་དུ་ཉི་བར་ལྷགས་པ་དང་༑ལྷ་མོ་དེས་ཅི་ནས་ཀྱང ༼༢༽ དེ་དག་གཅིག་གིས་གཅིག་མི་མཐོང་པ་དེ་ལྟར་བྱིན་གྱིས་བརླབས་སོ་༑༑
དེའི་འོག་ཏུ་ཚེ་དང་ལྡན་པ་དགེ་འདུན་འཚོས་གྲོང་ཁྱེར་ལྟ་བུའི་མདོ་གདོན་པར་བརྩམས་སོ་༑༑
འདི་སྐད་བདག་གིས་ཐོས་པ་དུས་གཅིག་ན་༑་བཅོམ་ལྡན་འདས་མཉན་ཡོད་རྒྱལ་བུ་རྒྱལ་བྱེད་ཀྱི་ཚལ ༼༣༽ མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་བ་༑དགེ་སློང་དག་སྔོན་ང་རྫོགས་པའི་བྱང་ཆུབ་མངོན་པར་རྫོགས་པར་སངས་མ་རྒྱས་པའི་ཚེ་གཅིག་པུ་དབེན་པར་སོང་སྟེ་ནང་དུ་ཡང་དག་བཞག་པ་ན ༼༤༽ སེམས་ལ་སེམས་ཀྱི་ཡོངས་སུ་རྟོག་པ་འདི་ལྟ་བུ་བྱུང་སྟེ་༑ཀྱེ་མ་འཇིག་རྟེན་འདི་སྡུག་བསྔལ་བར་གྱུར་ཏེ་༑་འདི་ལྟ་སྟེ་སྐྱེ་བར་འགྱུར་༑་རྒ་བར་འགྱུར་འཆི་བར་འགྱུར་༑༑་ཉམས་པར་འགྱུར་༑་འབྱུང་བར་འགྱུར་ཡང་འོན་ཀྱངསེམས་ཅན་འདི་དག་གིས་རྒ་ཤི་པས་བླ་མ་ཡོང ༼༥༽ བཞིན་དུ་ངེས་པར་འབྱུང་བ་ཡང་དག་པ་ཇི་ལྟ་བ་བཞིན་རབ་ཏུ་མི་ཤེས་སོ་སྙམ་ནས
ང་འདི་སྙམ་དུ་སེམས་ཏེ་༑་གང་ཡོད་ན་རྒ་ཤི་འབྱུང་ཞིང་རྐྱེན་གང་གིས་རྒ་ཤི་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་སྐྱེ་བ་ཡོད་ན་རྒ་ཤི་འབྱུང་ཞིང་སྐྱེ་བའི་རྐྱེན་གྱིས་རྒ་ཤི་འབྱུང ༼༦༽ ངོ་སྙམ་དུ་ཡང་དག་པ་ཇི་ལྟ་པ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་སྐྱེ་བ་འབྱུང་ཞིང་རྐྱེན་གང་གིས་སྐྱེ་བ་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་སྲིད་པ་ཡོད་ན་སྐྱེ་བ་འབྱུང་ཞིང་སྲིད་པའི་རྐྱེན་གྱིས་སྐྱེ་བ་འབྱུང་ངོ་སྙམ ༼༧༽ དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་སྲིད་པ་འབྱུང་ཞིང་རྐྱེན་གང་གིས་སྲིད་པ་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་ལེན་པ་ཡོད་ན་སྲིད་པ་འབྱུང་ཞིང་ལེན་པའི་རྐྱེན་གྱིས་སྲིད་པ་འབྱུང་ངོ་སྙམ་དུ་ཡང ༼༡༠༩བ༡༽ དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་ལེན་པ་འབྱུང་ཞིང་རྐྱེན་གང་གིས་ལེན་པ་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་སྲེད་པ་ཡོད་ན་ལེན་པ་འགྱུང་ཞིང་སྲེད་པའི་རྐྱེན་གྱིས་ལེན་པ་འབྱུང་ངོ་སྙམ་དུ ༼༢༽ ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་སྲེད་པ་འབྱུང་ཞིང་རྐྱེན་གང་གིས་སྲེད་པ་འབྱུང་སྙམ་དུང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་ཚོར་བ་ཡོད་ན་སྲིད་པ་འབྱུང་ཞིང་ཚོར་བའི་རྐྱེན་གྱིས་ཚོར་བ་འབྱུང་ངོ་སྙམ་དུ ༼༣༽ ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་ཚོར་བ་འབྱུང་ནི་ང་རྐྱེན་གང་གིས་ཚོར་བ་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་རེག་པ་ཡོད་ན་ཚོར་བ་འབྱུང་ཞིང་རེག་པའི་རྐྱེན་གྱིས་ཚོར་བ་འབྱུང་ངོ་སྙམ ༼༤༽ དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་རེག་པ་འབྱུང་ཞིང་རྐྱེན་གང་གིས་རེག་པ་འབྱུང་སྙམ་དུ་ང་ཚུལ་བཞིན་ཡིན་ལ་བྱེད་པ་ན་༑་འདི་ལྟར་སྐྱེ་མཆེད་དྲུག་ཡོད་ན་རེག་པ་འབྱུང་ཞིང་སྐྱེ་མཆེད་དྲུག་གི་རྐྱེན་གྱིས ༼༥༽ རེག་པ་འབྱུང་ངོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་སྐྱེ་མཆེད་དྲུག་འབྱུང་ཞིང་རྐྱེན་གང་གིས་སྐྱེ་མཆེད་དྲུག་འབྱུང་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་མིང་དང་གཟུགས་ཡོད་ན་སྐྱེ་མཆེད ༼༦༽ དྲུག་འབྱུང་ཞིང་མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་འབྱུང་ངོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོང་ན་མིང་དང་གཟུགས་འབྱུང་ཞིང་རྐྱེན་གང་གིས་མིང་དང་ག་དྲུགས་འབྱུང་སྙམ་དུ་ང་ཚུལ་བཞིན་ཡིད ༼༧༽ ལ་བྱེད་པ་ན་༑་འདི་ལྟར་རྣམ་པར་ཤེས་པ་ཡོད་ན་མིང་དང་གཟུགས་འབྱུང་ཞིང་རྣམ་པར་ཤེས་པའི་རྐྱེན་གྱིས་མིང་དང་གཟུགས་འབྱུང་ངོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་ཡོད་ན་རྣམ་པར་ཤེས་པ་འབྱུང་ཞིང་རྐྱེན ༼༡༡༠ཨ༡༽ གང་གིས་རྣམ་པར་ཤེས་པ་འབྱུང་སྙམ་པ་ལས་༑་ངའི་ཡིད་རྣམ་པར་ཤེས་པ་ནས་ཕྱིར་ལོག་ཅིང་དེ་ཕན་ཆད་དུ་འཇུག་པའི་མི་བྱེད་དེ་༑༑
འདི་ལྟ་སྟེ་༑་རྣམ་པར་ཤེས་པའི་རྐྱེན་གྱིས་མིང་དང་གཟུགས་༑༑་མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་༑༑་སྐྱེ་མཆེད ༼༢༽ དྲུག་གི་རྐྱེན་གྱིས་རེ་གང་༑་རེག་པའི་རྐྱེན་གྱིས་ཚོར་བ་༑་ཚོར་བའི་རྐྱེན་གྱིས་སྲེད་པ་༑་སྲེད་པའི་རྐྱེན་གྱིས་ལེན་པ་༑་ལེན་པའི་རྐྱེན་གྱིས་སྲིད་པ་༑་སྲིད་པའི་རྐྱེན་གྱིས་སྐྱེ་བ་༑་སྐྱེ་བའི་རྐྱེན་གྱིས་རྒ་ཤི་དང་༑་མྱ་ངན་དང་༑་སྨེ་སྔགས་འདོན་པ་དང་༑་སྡུག་བསྔལ་བ་དང་༑ ༼༣༽ ཡིད་མི་བདེ་བ་དང་༑་འཁྲུག་པ་རྣམས་འབྱུང་སྟེ་༑་དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པ་འདི་འབྱུང་བར་འགྱུར་རོ་སྙམ་མོ་༑༑
ང་འདི་སྙམ་དུ་སེམས་ཏེ་༑་གང་མེད་ན་རྒ་ཤི་མི་འབྱུང་ཞིང་གང་འགགས་པས་རྒ་ཤི་འགག་སྙམ་དུ་ང་ཚུལ་བཞིཨིན་ཡིད་ལ་བྱེད ༼༤༽ པ་ན་༑་འདི་ལྟར་སྐྱེ་བ་མེད་ན་རྒ་ཤི་མི་འབྱུང་ཞིང་༑༑་སྐྱེ་བ་འགགས་པས་རྒ་ཤི་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་སྐྱེ་བ་མི་འབྱུང་ཞིང་གང་འགགས་པས་སྐྱེ་བ་འགག་སྙམ་དུ་ང་ཚུལ་བཞིན ༼༥༽ ཡིད་ལ་བྱེད་པ་ན་༑་འདི་ལྟར་སྲིད་པ་མེད་ན་སྐྱེ་བ་ནི་འབྱུང་ཞིང་༑༑་སྲིད་པ་འགགས་པས་སྐྱེ་བ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་སྲིད་པ་མི་འབྱུང་ཞིང་༑༑་གང་འགགས་པས་སྲིད་པ་༑ ༼༦༽ འགག་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་ལེན་པ་མེད་ན་སྲིད་པ་མི་འབྱུང་ཞིང་ལེན་པ་འགགས་པས་སྲིད་པ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་ལེན་པ་མི་འབྱུང་ཞིང་གང ༼༧༽ འགགས་པས་ལེན་པ་འགག་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་སྲེད་པ་མེད་ན་ལེན་པ་མི་འབྱུང་ཞིང་སྲེད་པ་འགགས་པས་ལེན་པ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་སྲེད་པ་མི ༼༡༡༠བ༡༽ འབྱུང་ཞིང་༑༑་གང་འགགས་པས་སྲེད་པ་འགག་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་ཚོར་བ་མེད་ན་སྲེད་པ་མི་འབྱུང་ཞིང་ཚོར་བ་འགགས་པས་སྲེད་པ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑ ༼༢༽ གང་མེད་ན་ཚོར་བ་མི་འབྱུང་ཤིང་གང་འགགས་པས་ཚོར་བ་འགག་སྙམ་དུང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་རེག་པ་མེད་ན་ཚོར་བ་མི་འབྱུང་ཞིང་རེག་པ་འགགས་པས་ཚོར་བ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ ༼༣༽ དུ་སེམས་ཏེ་༑་གང་མེད་ན་རེག་པ་མི་འབྱུང་ཞིང་གང་འགགས་པས་རེག་པ་འགག་སྙམ་དུ་ང་ཚུལ་བཞིན་ཡིད་ལ་བྱེད་པ་ནི་༑་འདི་ལྟར་སྐྱེ་མཆེད་དྲུག་མེད་ན་རེག་པ་མི་འབྱུང་ཞིང་སྐྱེ་མཆེད་དྲུག་འགགས་པས་རེག་པ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར ༼༤༽ རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་སྐྱེ་མཆེད་དྲུག་མི་འབྱུང་ཞིང་གང་འགགས་པས་སྐྱེ་མཆེད་དྲུག་འགག་སྙམ་དུང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་མིང་དང་གཟུགས་མེད་ན་སྐྱེ་མཆེད་དྲུག་མི་འབྱུང་ཞིང་མིང་དང་གཟུགས་འགགས ༼༥༽ པས་སྐྱེ་མཆེད་དྲུག་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་མིང་དང་གཟུགས་མི་འབྱུང་ཞིང་གང་འགགས་པས་མིང་དང་གཟུགས་འགག་སྙམ་དུང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་རྣམ་པར་ཤེས ༼༦༽ པ་མེད་ན་མིང་དང་གཟུགས་མི་འབྱུང་ཞིང་རྣམ་པར་ཤེས་པ་འགགས་པས་མིང་དང་གཟུགས་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་རྣམ་པར་ཤེས་པ་མི་འབྱུང་ཞིང་གང་འགགས་པས་རྣམ་པར་ཤེས་པ ༼༧༽ འགག་གོ་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་འདུ་བྱེད་རྣམས་མེད་ན་རྣམ་པར་ཤེས་པ་མི་འབྱུང་ཞིང་འདུ་བྱེད་རྣམས་འགགས་པས་རྣམ་པར་ཤེས་པ་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན་པར་རྟོགས་པར་གྱུར་ཏོ་༑༑
ང་འདི་སྙམ་དུ་སེམས་ཏེ་༑་གང་མེད་ན་འདུ ༼༡༡༡ཨ༡༽ བྱེད་རྣམས་མི་འབྱུང་ཞིང་གང་འགགས་པས་འདུ་བྱེད་རྣམས་འགག་སྙམ་དུ་ང་ཚུལ་བཞིན་ཡིད་ལ་བྱེད་པ་ན་༑་འདི་ལྟར་མ་རིག་པ་མེད་ན་འདུ་བྱེད་རྣམས་མི་འབྱུང་ཞིང་མ་རིག་པ་འགགས་པས་འདུ་བྱེད་རྣམས་འགག་གོ་སྙམ་དུ་ཡང་དག་པ་ཇི་ལྟ་བ་བཞིན་མངོན ༼༢༽ པར་རྟོགས་པར་གྱུར་ཏོ་༑༑
འདི་ལྟ་སྟེ་མ་རིག་པ་འགགས་པས་འདུ་བྱེད་རྣམས་འགག་འདུ་བྱེད་རྣམས་འགགས་པས་རྣམ་པར་ཤེས་པ་འགག་༑་རྣམ་པར་ཤེས་པ་འགགས་པོས་མིང་དང་གཟུགས་འགག་༑་མིང་དང་གཟུགས་འགགས་པས་སྐྱེ་མཆེད་དྲུག་འགག་༑་སྐྱེ ༼༣༽ མཆེད་དྲུག་འགགས་པས་རེག་པ་འགག་༑་རེག་པ་འགགས་པས་ཚོར་བ་འགག་༑་ཚོར་པ་འགགས་པས་སྲེད་པ་འགག་༑་སྲེད་པ་འགགས་པས་ལེན་པ་འགག་༑་ལེན་པ་འགགས་པས་སྲིད་པ་འགག་༑་སྲིད་པ་འགགས་པས་སྐྱེ་བ་འགག་༑་སྐྱེ་བ་འགགས་པས་རྒ་ཤི ༼༤༽ དང་༑་མྱང་ན་དང་༑་སྨྲེ་སྔགས་འདོན་པ་དང་༑་སྡུག་བསྔལ་བ་དང་༑་ཡིད་མི་བདེ་བ་དང་༑་འཁྲུག་པ་རྣམས་འགག་སྟེ་༑་དེ་ལྟར་ན་སྡུག་བསྔལ་གྱི་ཕུང་པོ་འབའ་ཞིག་པ་འདི་འགག་པར་འགྱུར་རོ་སྙམ་མོ་༑༑་༑༑
འདུལ་བ་གཞི་༑་བམ་པོ་བཅུ་པ་༑༑ དགེ ༼༥༽ སློང་དག་ང་འདི་སྙམ་དུ་སེམས་ཏེ་ངས་སྔོན་གྱི་ལམ་དང་༑་སྔོན་གྱི་བགྲོད་པ་དང་༑་སྔོན་གྱི་ལམ་སྲོལ་སྔོན་གྱི་དྲང་སྲོང་རྣམས་གཤེགས་ཤིང་རྗེས་སུ་འདོང་བརྙེད་དོ་སྙམ་མོ་༑༑འདི་ལྟ་སྟེ་དཔེར་ན་མི་ཞིག་དགོན་པ་ནགས་མཆོག་ཏུ་འཁྱམ་ཞིང་འགྲོ་བ་ན་སྔོན་གྱི་ལམ་དང་༑་སྔོན ༼༦༽ གྱི་བགྲོད་པ་དང་༑་སྔོན་གྱི་ལམ་སྲོལ་སྔོན་གྱི་མི་རྣམས་དོང་ཞིང་རྗེས་སུ་འདོང་བ་ཞིག་རྙེད་ནསྡེ་དེའི་རྗེས་སུ་སོང་བ་དང་༑་སྔོན་གྱི་གྲོང་ཁྱེར་དང་༑་སྔོན་གྱི་རྒྱལ་པོའི་ཕོ་བྲང་ཀུན་དགའ་རབ་ཕུན་སུམ་ཚོགས་པ་༑་ཚལ་ཕུན་སུམ་ཚོགས་པ་༑་རྫིང་བུ་ཕུན་སུམ་ཚོགས་པ་༑ ༼༧༽ བཟང་པ་ནགས་དང་ལྡན་པ་༑་དགའ་བར་འགྱུར་བ་ཞིག་མཐོང་ཞིང་མཐོང་ནས་ཀྱང་དེ་འདི་སྙམ་དུ་སེམས་ཏེ་༑་བདག་རྒྱལ་པོའི་གན་དུ་སོང་སྟེ་བརྗོད་པར་བྱའོ་སྙམ་ནས་༑དེ་རྒྱལ་པོའི་གན་དུ་སོང་སྟེ་ལྷ་མཁྱེན་པར་མཛོད་ཅིག་༑་འདི་ན་བདག་དགོན་པ་ན་གསམ་ཆོག་ཅིག་ཏུ ༼༡༡༡བ༡༽ འཁྱམ་ཞིང་མཆི་བ་ན་སྔོན་གྱི་ཤུལ་དང་༑་སྔོན་གྱི་བགྲོད་པ་དང་༑་སྔོན་གྱི་ཤུལ་སྲོལ་སྔོན་གྱི་མི་རྣམས་མཆིས་ཤིང་རྗེས་སུ་མཆི་བ་ཞིག་རྙེད་ནསབདག་དེའི་རྗེས་སུ་མཆིས་པ་དང་༑་སྔོན་གྱི་གྲོང་ཁྱེར་དང་༑་སྔོན་གྱི་རྒྱལ་པོའི་ཕོ་བྲང་ཀུན་དགའ་ར་བ་ཕུན་སུམ་ཚོགས་པ་༑ ༼༢༽ ཚལ་ཕུན་སུམ་ཚོགས་པ་༑་རྫིང་བུ་ཕུན་སུ་མཚོགས་པ་༑་བཟང་བ་ནགས་དང་ལྡན་པ་༑་དགའ་བར་འགྱུར་བ་ཞིག་མཐོང་སྟེལྷས་དེ་གྲོང་ཁྱེར་བགྱིད་དུ་གསོལ་ལ་༑་དེ་རྒྱལ་པོའི་ཕོ་བྲང་བགྱིད་དུ་སྩོལ་ཅིག་དང་༑དུས་གཞན་ན་དེ་རྒྱལ་པོའི་ཕོ་བྲང་འབྱོར་པ་༑་རྒྱས་པ་༑ ༼༣༽ བདེ་བ་༑་ལོ་ལེགས་པ་༑་སྐྱེ་བོ་དང་མི་མང་པོས་བལྟམ་པར་འགྱུར་རོ་ཞེས་ཟེར་བདེ་བཞིན་དུ་དགེ་སློང་དག་ངས་ཀྱང་སྔོན་གྱི་ལམ་དང་༑་སྔོན་གྱི་བགྲོད་པ་དང་༑་སྔོན་གྱི་ལམ་སྲོལ་སྔོན་གྱི་དྲང་སྲོང་རྣམས་གཤེགས་ཤིང་རྗེས་སུ་འདོང་བ་རྙེད་དོ་༑༑
དགེ་སློང་དག་སྔོན་གྱི་ལམ་དང་༑ ༼༤༽ སྔོན་གྱི་བགྲོད་པ་དང་༑་སྔོན་གྱི་ལམ་སྲོལ་སྔོན་དྲང་སྲོང་རྣམས་གཤེགས་ཤིང་རྗེས་སུ་འདོང་བ་དེ་གང་ཞེ་ན་༑་འདི་ལྟ་སྟེ་༑་འཕགས་པའི་ལམ་ཡན་ལག་བརྒྱད་པ་འདི་ལྟ་སྟེ་༑་ཡང་དག་པའི་ལྟ་བ་དང་༑་ཡང་དག་པའི་རྟོག་པ་དང་༑་ཡང་དག་པའི་དག་དང་༑་ཡང ༼༥༽ དག་པའི་ལས་ཀྱི་མཐའ་དང་༑་ཡང་དག་པའི་འཚོ་བ་དང་༑་ཡང་དག་པའི་རྩོལ་བ་དང་༑་ཡང་དག་པའི་དྲན་པ་དང་༑་ཡང་དག་པའི་ཏིང་ངེ་འཛིན་ཏེ་༑་དགེ་སློང་དག་འདི་ནི་སྔོན་གྱི་ལམ་དང་༑་སྔོན་གྱི་བགྲོད་པ་དང་༑་སྔོན་གྱི་ལམ་སྲོལ་སྔོན་གྱི་དྲང་སྲོང་རྣམས ༼༦༽ གཤེགས་ཤིང་རྗེས་སུ་འདོང་བ་ཡིན་ནོ་༑༑
ངས་དེར་སོན་ཅིང་དེར་སོན་པ་ན་རྒ་ཤི་མཐོང་༑་རྒ་ཤི་ཀུན་འབྱུང་པ་དང་༑་རྒ་ཤི་འགོག་པ་དང་༑་རྒ་ཤི་འགོག་པར་འགྲོ་བའི་ལམ་མཐོང་སྟེ་༑སྐྱེ་བ་དང་༑་སྲིང་པ་དང་༑་ལེན་པ་དང་༑་སྲེད་པ་དང་༑་ཚོར་བ་དང་༑་རེག་པ་དང་༑ ༼༧༽ སྐྱེ་མཆེད་དྲུག་དང་༑་མིང་དང་གཟུགས་དང་༑་རྣམ་པར་ཤེས་པ་དང་༑་འདུ་བྱེད་རྣམས་མཐོང་ཞིང་འདུ་བྱེད་རྣམས་ཀུན་འབྱུང་བ་དང་༑་འདུ་བྱེད་རྣམས་འགོག་པ་དང་༑་འདུ་བྱེད་རྣམས་འགོག་པར་འགྲོ་བའི་ལམ་མཐོང་སྟེ་༑ངས་རང་གི་མངོན་པར་ཤེས་པས་མངོན་པར ༼༡༡༢ཨ༡༽ རྫོགས་པར་བྱང་ཆུབ་ནས་དགེ་སློང་རྣམས་དང་༑་དགེ་སློང་མ་རྣམས་དང་༑་དགེ་བསྙེན་རྣམས་དང་༑་དགེ་བསྙེན་མ་རྣམས་དང་༑་གཞན་མུ་སྟེགས་ཅན་དང་༑་དགེ་སྦྱོང་དང་༑་བྲམ་ཟེ་དང་སྤྱོད་པ་ཅན་དང་༑་ཀུན་དུ་རྒྱུ་སྣ་ཚོགས་དག་ལ་བརྗོད་དོ་༑༑
དེ་ལ་དགེ ༼༢༽ སློང་གིས་ཀྱང་ཡང་དག་པར་སྒྲུབ་པ་ན་སྒྲུབ་པར་བྱེད་པ་ཡིན་ཞིང་རིགས་པ་དང་ལྡན་པ་༑་ཆོས་དང་ལྡན་པ་༑་དགེ་བསྒྲུབ་པར་བྱེད་དོ་༑༑དགེ་སློང་མ་དང་༑་དགེ་བསྙེན་དང་༑་དགེ་བསྙེན་མས་ཀྱང་ཡང་དག་པར་སྒྲུབ་པ་ན་སྒྲུབ་པར་བྱེད་པ་ཡིན་ཞིང་༑་རིགས་པ་དང་ལྡན་པ་༑་ཆོས ༼༣༽ དང་ལྡན་པ་༑་དགེ་བ་སྒྲུབ་པར་བྱེད་དོ་༑༑དེ་ལྟར་ན་ཚངས་པར་སྤྱོད་པ་འདི་ནི་རྒྱ་ཆེ་བ་༑་སྐྱེ་བོ་མང་པོ་ལ་ཕན་པ་༑་ཡང་དག་པར་གྱུར་པ་༑་ལྷ་དང་མིའི་བར་དག་ལ་ཡང་དག་པར་རབ་ཏུ་བསྟན་པ་ཡིན་ནོ་ཞེས་བཏོན་ཅིང་༑
དེ་ནས་མཇུག་ཏུ་༑ འབྱུང་པོ་གང་དག་འདིར་ནི་ལྷགས ༼༤༽ གྱུར་ཅིང་༑༑་ས་འམ་འོན་ཏེ་བར་སྣང་འཁོད་པ་དག་༑༑ སྐྱེ་དགུ་རྣམས་ལ་རྟག་ཏུ་བྱམས་བྱེད་ཅིང་༑༑་ཉིན་དང་མཚན་དུ་ཆོས་ཀྱང་སྤྱོད་གྱུར་ཅིག་༑༑ ཅེས་ཡོངས་སུ་བསྔོས་པ་དང་༑
དེ་དག་ཐམས་ཅད་ཀྱིས་བདེན་པ་མངོན་པར་རྟོགས་མ་ཐག་ཏུ་ཕྱིར་མི་འོང་བའི་འབྲས་བུ ༼༥༽ ཐོབ་སྟེ་རྫུ་འཕྲུལ་ཡང་མངོན་པར་བསྒྲུབས་སོ་༑༑དེ་ནས་དེ་དག་ཐམས་ཅད་ཀྱིས་བཙུན་པ་དགེ་འདུན་འཚོ་ལེགས་པར་གསུངས་སོ་༑༑་ལེགས་པར་གསུངས་སོ་ཞེས་མགྲིན་གཅིག་ཏུ་སྒྲ་ཕྱུང་ངོ་༑༑དེ་ནས་ལྷ་མོ་དེས་རྫུ་འཕྲུལ་མངོན་པར་འདུ་བྱ་བ་དེ་བརྟུལ་བ་དང་༑་གཅིག་གིས ༼༦༽ གཅིག་མཐོང་བར་གྱུར་ཏོ་༑༑དེ་དག་གིས་གཅིག་གིས་གཅིག་མཐོང་ནས་སྨྲས་པ་༑་ཀྱེ་ཁྱོད་ཀྱང་འོངས་སམ་༑་ཁྱོད་འོངས་སམ་༑་ཁོ་བོ་འོངས་སོ་༑༑་ལེགས་སོ་༑༑
དེ་དག་གིས་འབྱོར་པ་རྙེད་ཅིང་རྙེད་ནས་སྨྲས་པ་༑་བཙུན་པ་དགེ་འདུན་འཚོས་བདག་ཅག་ལེགས་པར ༼༧༽ གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་གནང་ན་བདག་ཅག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ་༑༑
དེས་འཛུམ་པ་སྔོན་དུ་བཏང་སྟེ་སྨྲས་པ་༑་ཚེ་དང་ལྡན་པ་དག་ཁྱེད་སྤོབས་པ་རྒྱ་ཆེན་པོ་ཞུམ་པ་མེད་པ ༼༡༡༢བ༡༽ དགེ་བ་དང་ལྡན་པ་ལེགས་སོ་ལེགས་སོ་༑༑བཅོམ་ལྡན་འདས་ཀྱིས་ཀྱང་ཕན་ཡོན་ལྔ་ཡང་དག་པར་རྗེས་སུ་མཐོང་བའི་མཁས་པས་རབ་ཏུ་འབྱུང་བ་ལ་མོས་པ་ཁོ་ནར་རིགས་ཏེ་༑་ལྔ་གང་ཞེ་ན་༑
བདག་གིས་རང་གི་དོན་མ་འདྲེས་པ་རྗེས་སུ་ཐོབ་པར་འགྱུར་རོ་ཞེས་བྱ་བར་ཡང་དག་པར ༼༢༽ རྗེས་སུ་མཐོང་བའི་མཁས་པས་རབ་ཏུ་འབྱུང་བ་ལ་མོས་པར་བྱ་བ་ཁོ་ནར་རིགས་པ་དང་༑
བདག་གང་དག་གི་བྲན་དང་༑་མངག་གཞུག་པ་དང་༑་བསྒོ་བ་དང་༑་རང་དབང་མེད་དང་༑་དགའ་མགུར་འགྲོར་མེད་པ་ཡིན་པ་དེ་དག་གི་མཆོན་པར་བྱ་བ་དང་༑་བསྟོད་པར་བྱ་བར་འགྱུར ༼༣༽ རོ་ཞེས་བྱ་བར་ཡང་དག་པར་རྗེས་སུ་མཐོང་བའི་མཁས་པས་རབ་ཏུ་འབྱུང་བ་ལ་མོས་པར་བྱ་བ་ཁོ་ནར་རིགས་པ་དང་༑
གྲུབ་པ་དང་༑་བདེ་བ་བླ་ན་མེད་པའི་མྱ་ངན་ལས་འདས་པ་ཐོབ་པར་འགྱུར་རོ་ཞེས་བྱ་བར་ཡང་དག་པར་རྗེས་སུ་མཐོང་པའི་མཁས་པས་རབ་ཏུ་འབྱུང་བ་ལ་མོས ༼༤༽ པར་བྱ་བ་ཁོ་ནར་རིགས་པ་དང་༑
གྲུབ་པ་དང་༑་བདེ་བ་བླ་ན་མེད་པའི་མྱ་ངན་ལས་འདས་པ་འཐོབ་པ་ལས་ཉམས་ན་ཡང་ལྷ་རྣམས་ཀྱི་ནང་དུ་སྐྱེ་བར་འགྱུར་རོ་ཞེས་བྱ་བར་ཡང་དག་པར་རྗེས་སུ་མཐོང་བའི་མཁས་པར་རབ་ཏུ་འབྱུང་བ་ལ་མོས་པར་བྱ་བ་ཁོ་ནར་རིགས་པ་དང་༑
རབ་ཏུ་བྱུང ༼༥༽ བ་ནི་སངས་རྒྱས་རྣམས་དང་༑་སངས་རྒྱས་ཀྱི་ཉན་ཐོས་དམ་པ་ཡང་དག་པར་སོང་བ་༑་ཡང་དག་པར་ཞུགས་པ་༑་སྐྱེས་བུ་དམ་པ་རྣམས་ཀྱིས་རྣམ་གྲངས་དུ་མས་བསྔགས་སོ་ཞེས་བྱ་བར་ཡང་དག་པར་རྗེས་སུ་མཐོང་བའི་མཁས་པས་རབ་ཏུ་འབྱུང་བ་ལ་མོས་པར་བྱ་བ་ཁོ་ནར ༼༦༽ རིགས་སོ་ཞེས་གསུངས་ཀྱིས་རབ་ཏུ་བྱུང་ཤིག་༑
དེའི་ཕྱིར་ཅི་༑་བཅོམ་ལྡན་འདས་ཀྱི་སྤྱན་སྔར་རབ་ཏུ་འབྱུང་ངམ་༑་འོན་ཏེ་ཁོ་བོ་ལས་༑དེ་དག་གིས་སྨྲས་པ་༑་བཅོམ་ལྡན་འདས་ཀྱི་སྤྱན་སྔར་རོ་༑༑ཚེ་དང་ལྡན་པ་དགེ་འདུན་འཚོས་སྨྲས་པ་༑་གལ་ཏེ་དེ་ལྟ་ན་ཚུར་ཤེག་༑་བཅོམ ༼༧༽ ལྡན་འདས་ཀྱི་སྤྱན་སྔར་འདོང་ངོ་༑༑དེ་དག་གིས་སྨྲས་པ་༑་བཙུན་པ་དགེ་འདུན་འཚོ་ཅི་བདག་ཅག་གི་རྫུ་འཕྲུལ་གྱིས་བཞུད་དམ་༑་འོན་ཏེ་ཁྱོད་ཀྱི་རྫུ་འཕྲུལ་གྱིས་༑ཚེ་དང་ལྡན་པ་དགེ་འདུན་འཚོས་ཐོས་ནས་ཉམ་ང་བར་གྱུར་ཏེ་༑་དེས་བསམས་པ་༑་བདག་གི་མཐུས་འདི ༼༡༡༣ཨ༡༽ དག་གི་ཡོན་ཏན་གྱི་ཚོགས་འདི་ལྟ་བུ་ཐོབ་ན་༑་བདག་ནི་གཟིངས་ལྟ་བུར་གྱུར་པ་ལྟ་སྙམ་ནས་༑དེ་བཞིན་ཉམས་ཤིང་གྱུར་ཏེ་སྨྲས་པ་༑་ཚེ་དང་ལྡན་པ་དག་ཁྱེད་ཁོ་བོ་ལ་བྱ་བ་ཅུང་ཞིག་ཡོད་ཀྱིས་༑རེ་ཞིག་ཡུད་ཙམ་ཞིག་སྡོད་ཅིག་ཅེས་དེ་ཤིང་ལྗོན་པ ༼༢༽ ཞིག་གི་དྲུང་དུ་བརྟེན་ནས་སྐྱིལ་མོ་ཀྲུང་བཅས་ཏེ་ལུས་དྲང་པོར་བསྲང་ནས་དྲན་པ་ཕྱོགས་པར་བཞག་སྟེ་འདུག་གོ་༑༑
བཅོམ་ལྡན་འདས་ཀྱིས་མང་དུ་ཐོས་པ་ལ་ཕན་ཡོན་ལྔ་ཡོད་དེ་༑༑་ལྔ་གང་ཞེ་ན་༑ཕུང་པོ་ལ་མཁས་པ་དང་༑་ཁམས་ལ་མཁས་པ་དང་༑་སྐྱེ་མཆེད་ལ ༼༣༽ མཁས་པ་དང་༑་རྟེན་ཅིང་འབྲེལ་པར་འབྱུང་བ་ལ་མཁས་པ་དང་༑་དེའི་གདམས་ངག་དང་རྗེས་སུ་བསྟན་པ་གཞན་ལ་རག་མ་ལས་པ་ཡིན་ནོ་ཞེས་གསུངས་པས
དེས་བརྩོན་འགྲུས་བརྩམས་པས་འཁོར་བའི་འཁོར་ལོ་ཆ་ལྔ་པ་ག་ཡོ་བ་དང་མི་ག་ཡོ་བ་འདི་ཉིད་རིག་སྟེ་༑་འདུ་བྱེད ༼༤༽ ཀྱི་རྣམ་པ་ཐམས་ཅད་ཉམས་པ་དང་༑་ལྟུང་བ་དང་༑་རྣམ་པར་འཐོར་བ་དང་༑་རྣམ་པར་འཇིག་པའི་ཆོས་ཉིད་ཀྱིས་བྲིལ་གྱིས་མན་ན་ཅིང་ཉོན་མོངས་པ་ཐམས་ཅད་སྤངས་པས་༑་རིགས་ཀྱི་བུ་དག་གང་གི་ཕྱིར་སྐྲ་དང་ཁ་སྤུ་དག་བྲེགས་ཏེ་གོས་དུར་སྨྲིག་དག་བགོས་ནས་ཡང་དག ༼༥༽ བ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བྱེད་པ་ཚངས་པར་སྤྱོད་པའི་མཐའ་བླ་ན་མེད་པ་དེ་ཚེ་དེ་ཉིད་ལ་རང་གི་མངོན་པར་ཤེས་པས་མངོན་སུམ་དུ་བྱས་ཏེ་བསྒྲུབས་ནས་བདག་གི་སྐྱེ་བ་ཟད་དོ་༑༑་ཚངས་པར་སྤྱོད་པ་སྤྱད་དོ་༑༑་བྱ་བ་བྱས་སོ་༑༑༡སྲིད་པ་འདི་ལས་གཞན ༼༦༽ མི་ཤེས་སོ་ཞེས་གོ་བར་བྱེད་ཅིང༢་དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོང་པ་དང་གསེར་དུ་མཉམ་པ་༑་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་༑་ཙན་དན་དང་སྟེའུར་མཉམ་པ་༑་རིག་པས་སྒོ་ངའི་སྦུབས་དྲལ་བར ༼༧༽ གྱུར་ཅིང་༑་རིག་པ་དང་༑་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ་དང་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑་མངོན་དུ ༼༡༡༣བ༡༽ སྨྲ་བར་བྱ་བར་གྱུར་ཏོ་༑༑
དེས་དེ་དག་ལ་སྨྲས་པ་༑་ཤེས་ལྡན་དག་ཁོ་བོའི་ཆོས་གོས་ཀྱི་གྲྭ་ནས་ཟུང་ཤིག་དང་༑་ཁོ་བོའི་རྫུ་འཕྲུལ་གྱིས་འདོང་བར་བྱའོ་༑༑དེ་དག་དེའི་ཆོས་གོས་ཀྱི་གྲྭ་ལ་འཇུས་པ་དང་༑དེ་ནས་ཚེ་དང་ལྡན་པ་དགེ་འདུན་འཚོ་དང་པའི་རྒྱལ་པོ་འདབ་མ་བརྐྱང ༼༢༽ པ་ལྟར་རྫུ་འཕྲུལ་གྱིས་སྟེང་གི་ནམ་མཁའ་ལ་སོང་ངོ་༑༑
ཇི་ཙམ་ན་ཚོང་པ་ལྔ་བརྒྱ་པོ་དེ་དག་རྫས་མཁོས་སུ་འབེབས་པར་བྱེད་པ་ན་༑་དེ་དག་གིས་དེ་མཐོང་ནས་དེ་དག་གིས་སྨྲས་པ་༑འཕགས་པ་དགེ་འདུན་འཚོ་ཁྱོད་བྱོན་ཏམ་༑་བྱོན་པ་ལེགས་སོ་༑༑་ཁོ་བོ་འོངས་སོ་༑༑ ༼༣༽ གང་དུ་བཞུད་༑དེས་སྨྲས་པ་༑་རིགས་ཀྱི་བུ་ལྔ་བརྒྱ་པོ་འདི་དག་བཅོམ་ལྡན་འདས་ཀྱི་སྤྱང་སྔར་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པད་གེ་སློང་གི་དངོས་པོ་འདོད་པས་བཅོམ་ལྡན་འདས་ཀྱི་སྤྱན་སྔར་འགྲོའོ་༑༑དེ་དག་གིས་སྨྲས་པ་༑ ༼༤༽ འཕགས་པ་དགེ་འདུན་འཚོ་བདག་ཅག་ཀྱང་རབ་ཏུ་འབྱུང་གིས་བོབས་ལ་བདག་ཅག་རྫས་མཁོས་སུ་འབེབས་ཀྱི་བར་དུ་རེ་ཞིག་གཞེས་སུ་གསོལ་༑ཚེ་དང་ལྡན་པ་དགེ་འདུན་འཚོ་བབས་པ་དང་༑་དེ་དག་གིས་རྫས་མཁོས་སུ་ཕབ་བོ་༑༑དེ་ནས་དེས་རིགས་ཀྱི་བུ་སྟོང་པོ་དེ་དག ༼༥༽ ཁྲིད་ནས་བཅོམ་ལྡན་འདས་ག་ལ་བ་དེར་སོང་ངོ་༑༑
དེའི་ཚེ་བཅོམ་ལྡན་འདས་དགེ་སློང་གི་འཁོར་བརྒྱ་ཕྲག་དུ་མའི་གུང་ལ་བཞུགས་ཏེ་ཚོས་སྟོན་པར་མཛད་དོ་༑༑བཅོམ་ལྡན་འདས་ཀྱིས་ཚེ་དང་ལྡན་པ་དགེ་འདུན་འཚོ་སྐྱེས་དང་ཆས་ཏེ་ཐག་རིང་པོ་ཁོ་ན་ནས་འོང་བ་གཟིགས་སོ་༑༑༼༦༽ གཟིགས་ནས་ཀྱང་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་ཁྱེད་ཀྱིས་དགེ་སློང་དགེ་འདུན་འཚོ་ཐག་རིང་པོ་ནས་འོང་བ་མཐོང་ངམ་༑་བཙུན་པ་མཐོང་ངོ་༑༑དགེ་སློང་དག་དགེ་སློང་དགེ་འདུན་འཚོ་འདི་དེ་བཞིན་གཤེགས་པ་ལ་སྐྱེས་དང་བཅས་ཤིང་འོང་སྟེ་༑དེ་བཞིན ༼༧༽ གཤེགས་པའི་སྐྱེས་ནི་འདི་ལྟར་གདུལ་བ་ལས་གཞན་པ་ལྟ་བུ་མེད་དོ་༑༑
དེ་ནས་ཚེ་དང་ལྡན་པ་དགེ་འདུན་འཚོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་༑༑ཕྱོགས་གཅིག་ཏུ ༼༡༡༤ཨ༡༽ འདུག་ནས་བཅོམ་ལྡན་འདས་ལ་ཚེ་དང་ལྡན་པ་དགེ་འདུན་འཚོས་འདི་སྐད་ཅེས་གསོལ་ཏོ་༑༑བཙུན་པ་རིགས་གྱི་བུ་སྟོང་པོ་འདི་དག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འཚལ་ན་༑ ༼༢༽ བཅོམ་ལྡན་འདས་ཀྱིས་ཐུགས་བརྩེ་བའི་སླད་དུ་འདི་དག་རབ་ཏུ་དབྱུང་དུ་གསོལ་༑་བསྙེན་པར་རྫོགས་པར་མཛད་དུ་གསོལ་༑བཅོམ་ལྡན་འདས་ཀྱིས་དེ་དག་ལ་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་ཞིང་དགེ་སློང་དག་ཚུར་ཤོག་ཚངས་པར་སྤྱོད་པ་སྤྱོད་ཅིག་ཅེས་བཀའ་སྩལ་པ་དང་༑དེ་དག་བཅོམ་ལྡན་ཀྱི ༼༣༽ བཀའི་མཇུག་ཁོ་ནར་སྐྲ་བྱི་བ་དང་སྣམ་སྦྱར་གྱོན་པར་གྱུར་ཏེ་༑་སྐྲ་དང་ཁ་སྤུ་ཞག་བདུན་སྐྱེས་པ་ཙམ་དང་༑་ལག་པ་ན་ལྷུང་བཟེད་དང་བྱམ་བུམ་ཐོགས་པ་དང་༑་དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ་༑༑
ཡང་སྨྲས་པ་༑་དེ་བཞིན ༼༤༽ གཤེགས་པས་ཚུར་ཤོག་བཀའ་སྩལ་པས་༑༑་སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང་༑༑ མདོ་ལ་དབང་པོར་བཞིར་གནས་གྱུར་ཏེ་༑༑་སངས་རྒྱས་དགོངས་པས་ལུས་གཟུགས་བཀབ་པར་གྱུར་༑༑
དེ་ནས་བཅོམ་ལྡན་འདས་ཀྱིས་དེ་དག་ལ་གདམས་ངག་སྩལ་ནས་༑དེ་དག ༼༥༽ གིས་བརྩོན་པ་དང་༑་འབད་པ་དང་༑་བརྩལ་བས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱས་ཏེ་༑་དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོང་བ་དང་གསེར་དུ་མཉམ་པ་༑་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་༑ ༼༦༽ ཙན་དན་དང་སྟེའུར་མཉམ་པ་༑་རིག་པས་སྒོ་ངའི་སྦུབས་དྲལ་བར་གྱུར་ཅིང་རིག་པ་དང་༑་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ་དང་༑་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་༑་ཉེ་དབང་དང་བཅས་པའི་ལྷ་རྣམས ༼༧༽ ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑་མངོན་དུ་སྨྲ་བར་བྱ་བར་གྱུར་ཏོ་༑༑
དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་དགེ་འདུན་འཚོས་ཞུས་པ་༑བཙུན་པ་འདིན་བདག་གིས་སེམས་ཅན་རྩིག་པ་འདྲ་བ་དང་༑་ཀ་བ་འདྲ་བ་དག་དང་༑་ཤིང་ལྗོན་པ་འདྲ་བ ༼༡༡༤བ༡༽ དག་དང་༑་ལོ་མ་འདྲ་བ་དག་དང་༑་མེ་ཏོག་འདྲ་བ་དག་དང་༑་འབྲས་བུ་འདྲ་བ་དག་དང་༑་ཐ་ག་པ་འདྲ་བ་དག་དང་༑་ཕྱགས་མ་འདྲ་བ་དག་དང་༑་ཕོར་པ་འདྲ་བ་དག་དང་༑་གཏུན་འདྲ་བ་དག་དང་༑་ཕྲུ་བ་འདྲ་བ་དག་དང་༑་རྐེ་དང་ཆད་པ་ཆུ་རྒྱུས་ཀྱིས་བཟུང་པ་མཐོང་ན་༑ ༼༢༽ བཙུན་པ་དེ་དག་གིས་ལས་ཅི་ཞིག་བགྱིས་ན་༑་ལས་དེའི་རྣམ་པར་སྨིན་པས་དེ་འདྲ་བ་དག་ཏུ་གྱུར་༑བཅོམ་ལྡན་འདས་ཀྱིས་བཀའ་སྩལ་པ་༑་དགེ་འདུན་འཚོ་སེམས་ཅན་དེ་དག་ཉིད་ཀྱིས་ལས་ཚོགས་རྙེད་པ་༑་རྐྱེན་ཡོངས་སུ་བསྒྱུར་བ་༑་འོད་པ་བཞིན་དུ་ཉེ་བར་གནས ༼༣༽ པ་༑་གདོན་མི་ཟ་བར་འབྱུང་བར་འབྱུར་བ་དག་བྱས་ཤིང་བསྩགས་པས་དེ་དག་ཉིད་ཀྱིས་ལས་ཕྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར་༑དགེ་འདུན་འཚོ་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་༑ ༼༤༽ ཆུའི་ཁམས་ལ་མི་འགྱུར་༑་མེའི་ཁམས་ལ་མི་འགྱུར་༑་རླུང་གི་ཁམས་ལ་མི་འགྱུར་༑་འདི་ལྟར་ལས་དགེ་བ་དང་མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང་༑་ཁམས་དང་༑་སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ་༑
ལས་རྣམས་བསྐལ་པ ༼༥༽ བརྒྱར་ཡང་ནི་༑༑་ཆུང་མི་ཟ་བའང་ཚོགས་དང་དུས་༑༑ རྙེད་ན་ལུས་ཅན་རྣམས་ལ་ནི་༑༑་འབྲས་བུ་དག་ཏུ་འགྱུར་བ་ཉིད་༑༑
དགེ་འདུན་འཚོ་སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚོ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན་གཤེགས་པ་དགྲ་བཅོམ ༼༦༽ པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལོ་སྒྱུར་བ་༑་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང ༼༧༽ སྟེ་༑་དེ་བཱ་རཱ་ཎ་སཱིན་དྲང་སྲོང་སྨྲ་བ་རི་དགས་ཀྱི་ནགས་ན་ཉེ་བར་རྟེན་ཅིང་བཞུགས་པ་ན་དེ་དག་དེའི་ཉན་ཐོས་སུ་གྱུར་ཏོ་༑༑
དགེ་འདུན་འཚོ་ཁྱོད་ཀྱིས་སེམས་ཅན་རྩིག་པ་འདྲ་བ་གང་དག་མཐོང་བ་དེ་དག་ནི་དགེ་སློང་དག་ཏུ་གྱུར་པ་ན་༑་དེ་དག་གིས་དགེ་འདུན་གྱི་རྩིག་པ་མཆིལ་མས་མ་རུང་བར ༼༡༡༥ཨ༡༽ བྱས་པས་ལས་དེའི་རྣམ་པར་སྨིན་པས་རྩིག་པ་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས་ཅན་ཀ་བ་འདྲ་བ་གང་དག་མཐོང་བ་དེ་དག་ཀྱང་དགེ་སློང་དག་ཏུ་གྱུར་པ་ན་༑་དེ་དག་གིས་དགེ་འདུན་གྱི་ཀ་བ་སྣབས་ཀྱིས་མ་རུང་པར་བྱས་པས་ལས་དེའི་རྣམ་པར་སྨིན་པས ༼༢༽ ཀ་བ་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས་ཅན་ཤིང་ལྗོན་པ་འདྲ་བ་དག་དང་༑་ལོ་མ་འདྲ་བ་དག་དང་༑་མེ་ཏོག་འདྲ་བ་དག་དང་༑་འབྲས་བུ་འདྲ་བ་གང་དག་མཐོར་བ་དེ་དག་ཀྱང་དགེ་སློང་དག་ཏུ་གྱུར་པ་ན་༑་དེ་དག་གིས་དགེ་འདུན་གྱི་ཤིང་ལྗོན་པ་དང་༑་ལོ་མ་དང་༑་མེ ༼༣༽ ཏོག་དང་༑་འབྲས་བུ་དག་གང་ཟག་གི་ལོངས་སྤྱོད་དུ་སྤྱད་པས་ལས་དེའི་རྣམ་པར་སྨིན་པས་ཤིང་ལྗོན་པ་འདྲ་བ་དག་དང་༑་ལོ་མ་འདྲ་བ་དག་དང་༑་མེ་ཏོག་འདྲ་བད་དག་དང་༑་འབྲས་བུ་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས་ཅན་ཐག་པ་འདྲ་བ་དག་དང་༑་ཕྱགས་མ་འདྲ ༼༤༽ བ་དག་མཐོང་བ་དེ་དག་ཀྱང་དགེ་སློང་དག་ཏུ་གྱུར་པ་ན་༑་དེ་དག་གིས་དགེ་འདུན་གྱི་ཐག་པ་དང་ཕྱགས་མ་གང་ཟག་གིས་ལོངས་སྤྱོད་དུ་སྤྱད་པས་ལས་དྲེའི་རྣམ་པར་སྨིན་པས་ཐག་པ་འདྲ་བ་དག་དང་༑་ཕྱགས་མ་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས་ཅན་ཕོར་པ་འདྲ་བ་དག ༼༥༽ གང་དག་མཐོང་བ་དེ་དག་ནི་དགེ་ཚུལ་སྐོམ་གྱི་གཙང་སྦྱོར་དུ་གྱུར་པ་ན་དེ་དག་ཕོར་པ་འཁྲུ་བར་བྱེད་པའི་ཚེ་༑་དགེ་སློང་གློ་བུར་དུ་འོངས་པ་དག་ལྷགས་ནས་དེ་དག་གིས་དགེ་ཚུལ་དེ་དག་ལ་དྲིས་པ་༑་དགེ་ཚུལ་དག་ཅི་དགེ་འདུན་ལ་སྐོམ་འབྱུང་བར་འགྱུར་རམ་༑
དགེ་ཚུལ་དེ་དག་སེར ༼༦༽ སྣས་དཀྲིས་ཏེ་སྨྲས་པ་༑་ཁོ་བོ་ཅག་གིས་ཕོར་པ་བཀྲུས་པ་མ་མཐོང་དམ་༑་སྐོམ་འཐུངས་ཟིན་ཏོ་༑༑
དེ་དག་གིས་བསམས་པ་༑་དུས་ཡོལ་བལྟ་སྙམ་ནས་༑་རེ་བ་མེད་པར་གྱུར་ཏེ་བཞིན་གྱུར་ཅིར་ཉམས་ཏེ་དོང་པས་ལས་དེའི་རྣམ་པར་སྨིན་པས་ཕོར་པ་འདྲ་བ་དག་ཏུ་གྱུར་ཏོ་༑༑
༼༧༽ ཁྱོད་ཀྱིས་སེམས་ཅན་གཏུན་འདྲ་བ་གང་དག་མཐོང་བ་དེ་དག་ཀྱང་དགེ་སློང་དག་ཏུ་གྱུར་པ་ན་༑་དེ་དག་ལ་ལྷུང་བཟེད་ཀྱི་ལས་དག་བྱུང་ནས་དེ་ན་དགེ་ཚུལ་དགྲ་བཅོམ་པ་ཅིག་དམ་ཞག་པར་བསྐོས་པདེ་ལ་དེ་དག་གིས་སྨྲས་པ་༑་དགེ་ཚུལ་ཁོ་བོ་ཅག་ལ་གཏུན་དུ་འབྲུམ་གྱི་ཚིགས་མ ༼༡༡༥བ༡༽ ཉུང་བ་ཞིག་རྡུངས་ཏེ་བྱིན་ཅིག་༑དེས་སྨྲས་པ་༑་གནས་བརྟན་དག་བདག་བྲེལ་གྱིས་རེ་ཞིག་ཡུད་ཙམ་ཞིག་གཞེས་ཤིག་དང་༑་སླད་ཀྱིས་གསོལ་ལོ་༑༑དེ་དག་མི་བཟོད་པ་སྐྱེས་ནས་ཀུན་ནས་དཀྲིས་པ་དྲག་པོས་སྨྲས་པ་༑་དགེ་ཚུལ་གལ་ཏེ་ཁོ་བོ་ཅག་གཏུན་ལ་རེག་ཏུ་རུང་ན་ཁོ ༼༢༽ བོ་ཅག་གིས་ཁྱོད་ཉིད་གཏུན་དུ་བཅུག་སྟེ་༑་བརྡུང་བར་ཡང་བྱ་ན་༑་འབྲུ་མར་ཚིགས་མ་ཉུང་ཞིག་ལྟ་ཅི་སྨྲོས་༑དགེ་ཚུལ་དེས་བསམས་པ་༑་འདི་དག་ཀུན་ནས་དཀྲིས་པ་དྲག་པོས་དཀྲིས་པས་གལ་ཏེ་བདག་གིས་འདི་དག་ལ་ལན་བཏབ་ན་ལྷག་པར་ཡང་རབ་ཏུ་འཁྲུགས ༼༣༽ པར་འགྱུར་རོ་སྙམ་ནས་༑དེས་ཅང་མི་སྨྲ་བར་བསྡད་ནས་གང་གི་ཚེ་དེ་དག་ཀུན་ནས་དཀྲིས་པ་དང་བྲལ་བ་དེའི་ཚེན་གན་དུ་སོང་སྟེ་སྨྲས་པ་༑་གནས་བརྟན་དག་ཁྱེད་ཀྱིས་བདག་སུ་ལགས་པ་མཁྱེན་ཏམ་༑དེ་དག་གིས་སྨྲས་པ་༑་ཤེས་ཏེ་༑་ཁྱོད་ནི་ཡང་དག་པར་རྫོགས་པའི ༼༤༽ སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བའི་དགེ་ཚུལ་ཡིན་ནོ་༑༑་ཁོ་བོ་ཅག་ཀྱང་དགེ་སློང་ཡིན་ནོ་༑༑་གནས་བརྟན་དགག་ལ་ཏེ་དེ་ལྟར་ལགས་ཀྱིས་ཀྱང་འདི་ལྟར་བདག་གིས་ནི་རབ་ཏུ་བྱུང་བས་བགྱི་བ་གང་ལགས་པ་དེ་བགྱིས་སོ་༑༑ཅི་ཞིག་བྱས་༑་ཉོན་མོངས་པ་ཐམས ༼༥༽ ཅད་སྤངས་པས་དགྲ་བཅོམ་པ་ཉིད་མངོན་དུ་བགྱིས་སོ་༑༑ཁྱེད་ནི་འཆིང་བ་མཐའ་དག་གིས་བཅིངས་པ་ལགས་ལ་༑་བདག་ནི་འཆིང་བ་མཐའ་དག་ལས་ངེས་པར་གྲོལ་བ་ལགས་ན་༑ཁྱེད་ཀྱིས་ངག་གི་ལས་རྩུབ་པོ་བརྗོད་ཀྱིས་སྡིག་པ་སྡིག་པ་ལས་ཤོགས་ཤིག་དང་༑་དེ ༼༦༽ ལྟར་ན་ལས་བསྲབས་པ་ཉིད་དང་༑་ཡོངས་སུ་ཟད་པ་དང་༑་ཡོངས་སུ་མཐར་ཐུག་པར་འགྱུར་རོ་༑༑དེ་དག་གིས་སྡིག་པ་སྡིག་པ་ལས་བཤགས་ཀྱང་ལས་དེའི་རྣམ་པར་སྨིན་པས་གཏུན་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས་ཅན་ཕྲུ་བ་འདྲ་བ་གང་དག་མཐོང་བ་དེ་དག་ནི་དགེ་འདུན ༼༧༽ རྣམས་ལ་རིམ་གྲོར་བྱེད་པའི་ལྷ་འབངས་སུ་གྱུར་ཏེ་༑༑་དེ་དག་སྨན་སྐོལ་པར་བྱེད་པ་ན་༑་དགེ་སློང་རྣམས་ཀྱིས་མི་སྙན་པར་སྨྲས་པ་དང་༑་དེ་དག་སེམས་རབ་ཏུ་ཁྲོས་པས་ཕྲུ་བ་དེ་དག་བཅག་པས་༑་ལས་དེའི་རྣམ་པར་སྨིན་པས་ཕྲུ་བ་འདྲ་བ་དག་ཏུ་གྱུར་ཏོ་༑༑
ཁྱོད་ཀྱིས་སེམས ༼༡༡༦ཨ༡༽ ཅན་རྐེད་པ་ཆད་པ་ཆུ་རྒྱུས་ཀྱིས་བཟུང་པ་གང་དག་མཐོང་བདེ་དག་ཀྱང་དགེ་སློང་རྙེད་པ་སྟོབས་པ་དག་ཏུ་གྱུར་པ་ན་༑་དེ་དག་སེར་སྣས་ཟིལ་གྱིས་ནོན་པས་རྙེད་པ་བསྒྱུར་ཏེ་༑དབྱར་གྱི་རྙེད་པ་གང་ཡིན་པ་དེ་ནི་དགུན་གྱིར་བ་སྒྱུར་༑་དགུན་གྱི་རྙེད་པ་གང་ཡིན་པ་དེ་ནི་དབྱར་གྱར ༼༢༽ བསྒྱུར་བས་ལས་དེའི་རྣམ་པར་སྨིན་པས་རྐེད་པ་ཆད་པ་ཆུ་རྒྱུས་ཀྱིས་བཟུང་བ་དག་ཏུ་གྱུར་ཏོ་༑༑
དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑བཙུན་པ་ཚེ་དང་ལྡན་པ་དགེ་འདུན་འཚོས་ལས་ཅི་ཞིག་བགྱིས་ན་༑་ལས་དེའི ༼༣༽ རྣམ་པར་སྨིན་པས་ཕྱུག་པ་ནོར་མང་པ་ལོངས་སྤྱོད་ཆེ་བའི་ཁྱིམ་དུ་སྐྱེས་ཤིང་དགྲ་བཅོམ་པ་ཉིད་མངོན་དུ་བགྱིས་པ་དང་༑་གདུལ་བའི་དོན་ཆེན་པོ་བགྱིས་པར་གྱུར་༑བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་དགེ་འདུན་འཚོ་ཉིད་ཀྱིས་ལས་ཚོགས་རྙེད་པ་༑་རྐྱེན་ཡོངས ༼༤༽ སུ་བསྒྱུར་པ་༑་འོད་པ་བཞིན་དུ་ཉེ་བར་གནས་པ་༑་གདོན་མི་ཟ་བར་འབྱུང་བར་འགྱུར་བ་དག་བྱས་ཤིང་བསགས་པས་༑་དགེ་སློང་དགེ་འདུན་འཚོ་འདི་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར་༑་དགེ་སློང་དག་ལས་ཕྱས་ཤིང ༼༥༽ བསགས་པ་དག་ནི་ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་༑་ཆུའི་ཁམས་ལ་མི་འགྱུར་༑་མེའི་ཁམས་ལ་མི་འགྱུར་༑་རླུང་གི་ཁམས་ལ་མི་འགྱུར་༑་འདི་ལྟར་ལས་དགེ་བ་དང་མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང་༑་ཁམས་དང་༑་སྐྱེ ༼༦༽ མཆེད་དག་ལ་རྣམ་པར་སྨིན་པར་འགྱུར་ཏོ་༑
ལས་རྣམས་པ་སྐལ་པ་བརྒྱར་ཡང་ནི་༑༑་ཆུད་མི་ཟ་བའང་ཚོགས་དང་དུས་༑༑ རྙེན་ན་ལུས་ཅན་རྣམས་ལ་ནི་༑༑་འབྲས་བུ་དག་ཏུ་འགྱུར་པ་ཉིད་༑༑
དགེ་སློང་དག་སྔོན་བྱུང་བ་འདས་པའི་དུས་ན་༑་བསྐལ་པ་བཟང་པོ་འདི་ཉིད་ལ་སྐྱེ ༼༧༽ དགུའི་ཚེ་ལོ་ཉི་ཁྲི་ཐུབ་པ་ན་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལོ་སྒྱུར་པ་བླ་ན་མེད་པ་ལྷ་དང་མི་རྣམས་ཀྱི་སྟོན་པ་༑་སངས་རྒྱས ༼༡༡༦བ༡༽ བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་༑་དེ་བཱ་རཱ་ཎ་སཱི་ནཱ་དྲང་སྲོང་སྨྲ་བ་རི་དགས་ཀྱི་ནགས་ན་ཉེ་བར་རྟེན་ཅིང་བཞུགས་སོ་༑༑
དེའི་བསྟན་པ་ལ་འདི་རབ་ཏུ་བྱུང་ནས་ཞལ་ཏ་བྱེད་པར་གྱུར་ཅིང་དེ་ལ་ལྷན་ཅིག་གནས་པ་ལྔ་བརྒྱ་ཡོད་པར་གྱུར་ཏོ་༑༑རི་བྲགས་ན ༼༢༽ གནས་པའི་སྐྱེ་བོའི་ཚོགས་དེ་ཡང་ཕལ་ཆེར་དེ་ལ་མངོན་པར་དད་པར་གྱུར་ཏོ་༑༑དེ་ནས་དེས་ཚེ་ཇི་སྲིད་པར་ཚངས་པར་སྤྱོད་པ་སྤྱད་པ་ན་ཡོན་ཏན་གྱི་ཚོགས་འགའ་ཡང་མ་ཐོབ་བོ་༑༑
དེ་དུས་གཞན་ཞིག་ན་ན་བར་གྱུར་ནས་དེ་ལ་རྩ་བ་དང་༑་སྡོང་བུ་དང་༑་ལོ་མ་དང་༑་མེ་ཏོག ༼༣༽ དང་༑་འབྲས་བུའི་སྨན་དག་གིས་བསྙེན་བཀུར་བྱས་ཀྱང་ནད་དེ་ཉེ་བར་ཞི་བར་མ་གྱུར་ཅིངཉམ་དམས་ནས་དེ་འཆི་བའི་དུས་ཀྱི་ཚེ་སྨོན་ལམ་འདི་སྐད་ཅེས་༑་བདག་གིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང ༼༤༽ ལ་ཚེ་ཇི་སྲིད་པར་ཚངས་པར་སྤྱོད་པ་སྤྱད་པ་ན་ཡོན་ཏན་གྱི་ཚོགས་འགའ་ཡང་མ་ཐོབ་སྟེ་༑བདག་གིས་ཚེ་ཇི་སྲིད་པར་ཚངས་པར་སྤྱོད་པ་སྤྱད་པའི་དགེ་བའི་རྩ་བ་འདིས་བཅོམ་ལྡན་འདས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ ༼༥༽ ལ་༑་བྲམ་ཟེའི་ཁྱེའུ་ཁྱོད་མ་འོངས་པའི་དུས་ན་སྐྱེ་དགུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལེ་སྒྱུར་བ་བླ་ན ༼༦༽ མེད་པ་༑་ལྷ་དང་མི་རྣམས་ཀྱི་སྟོན་པ་༑་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དེའི་བསྟན་པ་ལ་བདག་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱེད་པར་གྱུར་ཅིག་ཅེས་གདབ་པར་བརྩམས ༼༧༽ སོ་༑༑
དེ་ནས་དེའི་ལྷན་ཅིག་གནས་པ་དག་ལྷགས་ཏེ་དྲིས་པ་༑་མཁན་པོས་ཡོན་ཏན་གྱི་ཚོགས་ཅུང་ཟད་བརྙེས་པ་མཆིས་སམ་༑་དེས་སྨྲས་པ་མེད་དོ་༑༑དེ་དག་གིས་དྲིས་པ་༑་སྨོན་ལམ་ཇི་སྐད་བཏབ་༑དེས་སྨྲས་པ་༑་འདི་དང་འདི་སྐད་ཅེས་སོ་༑༑དེ་དག་གིས་སྨྲས་པ་༑ ༼༡༡༧ཨ༡༽ བདག་ཅག་ཀྱང་དགེ་བའི་བཤེས་གཉེན་མཁན་པོ་ལ་བརྟེན་ནས་བཅོམ་ལྡན་འདས་དེ་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱེད་པར་གྱུར་ཅིག་༑
དེ་ནས་རི་བྲགས་ན་གནས་པའི་སྐྱེ་བོའི་ཚོགས ༼༢༽ དེས་འཕགས་པ་དེ་ནའོ་ཞེསཐོས་ནས་དེ་དག་ཀྱང་དེའི་གན་དུ་སོང་སྟེ་དྲིས་པ་༑་འཕགས་པས་ཡོན་ཏན་གྱི་ཚོགས་ཅུང་ཟད་བརྙེས་པ་མཆིས་སམ་༑དེས་སྨྲས་པ་མེད་དོ་༑༑དེ་དག་གིས་སྨྲས་པ་༑་སྨོན་ལམ་ཇི་སྐད་བཏབ་༑དེས་སྨྲས་པ་༑་འདི་དང་འདི་སྐད་ཅེས་སོ་༑༑དེ་དག ༼༣༽ གིས་སྨྲས་པ་༑་བདག་ཅག་ཀྱང་དགེ་བའི་བཤེས་གཉེན་འཕགས་པ་ལ་བརྟེན་ནས་བཅོམ་ལྡན་འདས་དེ་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བྱེད་པར་གྱུར་ཅིག་༑
དགེ་སློང་དག་དེ་ལ་དེའི་ཚེ་དེའི་དུས་ན་དགེ་སློང ༼༤༽ ཞལ་ཏ་བྱེད་པར་གྱུར་པ་གང་ཡིན་པ་དེ་ནི་དགེ་སློང་དགེ་འདུན་འཚོ་འདི་ཉིད་ཡིན་ནོ་༑༑དེའི་ལྷན་ཅིག་གནས་པ་ལྔ་བརྒྱ་པོ་གང་དག་ཡིན་པ་དེ་དག་ནི་དྲང་སྲོང་ལྔ་བརྒྱ་པོ་འདི་དག་ཉིད་ཡིན་ནོ་༑༑རི་བྲགས་ན་གནས་པའི་སྐྱེ་བོའི་ཚོགས་གང་ཡིན་པ་དེ་དག་ནི་ཚོང་པ་ལྔ་བརྒྱ་པོ་འདི་དག ༼༥༽ ཡིན་ནོ་༑༑
འདིས་དེར་ཆོས་དང་ལྡན་པས་ཞལ་ཏ་བྱས་པ་གང་ཡིན་པའི་ལས་དེའི་རྣམ་པར་སྨིན་པས་ཕྱུག་ཅིང་ནོར་མང་བ་ལོངས་སྤྱོད་ཆེ་བའི་ཁྱིམ་དུ་སྐྱེས་སོ་༑༑འཆི་བའི་དུས་ཀྱི་ཚེ་སྨོན་ལམ་བཏབ་པ་དེས་ནི་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ ༼༦༽ བྱས་ཤེང་གདུལ་བའི་དོན་ཆེན་པོ་བྱས་པར་གྱུར་ཏོ་༑༑དགེ་སློང་དག་དེ་ལྟར་ན་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་གཅིག་ཏུ་གནག་པ་ཡིན་ལ་༑་ལས་གཅིག་ཏུ་དཀར་བ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་དཀར་བ་ཡིན་༑་ལས་འདྲེན་མ་རྣམས་ཀྱི་རྣམ ༼༧༽ པར་སྨིན་པ་ཡང་འདྲེན་མ་ཡིན་ནོ་༑༑དགེ་སློང་དག་དེ་ལྟ་བས་ན་ལས་གཅིག་ཏུ་གནག་པ་རྣམས་དང་འདྲེན་མ་རྣམས་སྤངས་ཏེ་ལས་གཅིག་ཏུ་དཀར་བ་རྣམས་ལ་བཙལ་བར་བྱ་སྟེ་༑་དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ་༑༑
དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས ༼༡༡༧བ༡༽ ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་༑བཙུན་པ་ཀླུ་གཞོན་ནུ་སྤྲུལ་པས་དང་པོ་གང་དུ་དད་པ་ཐོབ་པར་གྱུར་༑བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང་དག་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་༑་སྟོན་པ་དེ་བཞིན་གཤེགས ༼༢༽ པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་༑་བདེ་བར་གཤེགས་པ་༑་འཇིག་རྟེན་མཁྱེན་པ་༑་སྐྱེས་བུ་འདུལ་བའི་ཁ་ལོ་སྒྱུར་བ་༑་བླ་ན་མེད་པ་༑་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ ༼༣༽ འཇིག་རྟེན་དུ་བྱུང་སྟེ་༑་དེ་དགེ་སློང་ཉི་ཁྲིའི་འཁོར་དང་༑་བཱ་རཱ་ཎ་སཱི་ན་དྲང་སྲོང་སྨྲ་བ་རི་དགས་ཀྱི་ནགས་ན་ཉེ་བར་རྟེན་ཅིང་བཞུགས་སོ་༑༑
དེ་ཉན་ཐོས་རྣམས་ལ་དགེ་སློང་དག་དགོན་པ་དང་༑་ཤིང་དྲུང་དང་༑་ཁྱིམ་གྱིས་སྟོང་པ་དང་༑་རི་སུ་ལ་དང་༑་རི་ཕུག་དང་༑་རྩྭ ༼༤༽ སྤྱིལ་དང་༑་བླ་གབ་མེད་པ་དང་༑་ངུར་ཁྲོད་དང་༑་ནགས་ཁྲོད་དང་༑་རི་དྲུང་དང་༑་བས་མཐའི་གནས་མལ་འདི་དག་ཏུ་བསམ་གཏན་གྱིས་ཤིག་༑་དགེ་སློང་དག་བག་ཡོད་པར་སྒྲུབས་ལ་ཕྱིས་འགྱོད་པར་མི་འགྱུར་བར་གྱིས་ཤིག་༑་འདི་ནི་ངའི་གདམས་ངག་དང་རྗེས ༼༥༽ སུ་བསྟན་པ་ཡིན་ནོ་ཞེས་ཆོས་སྟོན་པར་མཛད་དོ་༑༑བཅོམ་ལྡན་འདས་ཀྱིས་དགེ་སློང་རྣམས་ལ་དེ་སྐད་ཅེས་བཀའ་སྩལ་ནས་༑་དགེ་སློང་རྣམས་དགོན་པ་དང་༑་ཤིང་དྲུང་དང་༑་ཁྱིམ་གྱིས་སྟོང་པ་དང་༑་རི་སུལ་དང་༑་རི་ཕུག་དང་༑་རྩྭ་སྦྱིལ་དང་༑་བླ་གབ་མེད་པ ༼༦༽ དང་༑་དུར་ཁྲོད་དང་༑་ནགས་ཁྲོད་དང་༑་རི་དྲུང་དང་༑་བས་མཐའི་གནས་མལ་དག་ཏུ་ཞུགས་སོ་༑༑ཁ་ཅིག་ནི་རི་རབ་ཀྱི་བར་རིམ་ན་བསམ་གཏན་བྱེད་༑༑ཁ་ཅིག་ནི་གསེར་གྱི་རི་བདུན་པོ་དག་ན་༑་ཁ་ཅིག་ནི་མཚོ་ཆེན་པོ་མ་དྲོས་པ་ན་༑་ཁ་ཅིག་ནི་རྫིང་བུ་དལ་གྱིས ༼༧༽ འབབ་ན་༑་ཁ་ཅིག་ནི་རྣལ་འབྱོར་པའི་སྐྱེ་བོ་དང་རྗེས་སུ་མཐུན་པའི་གྲོང་དང་༑་གྲོང་རྡལ་དང་༑་ཡུལ་དང་༑་ཡུལ་འཁོར་དང་༑་རྒྱལ་པོའི་ཕོ་བྲང་གི་ཕྱོགས་དེ་དང་དེ་དག་ན་བསམ་གཏན་བྱེད་དོ་༑༑ཇི་ཙམ་ན་ཀླུ་གཞོན་ནུ་སྐྱེས་ནས་རིང་པོ་མ་ལོན་པ་ཞིག་འདབ་ཆགས་ཀྱི ༼༡༡༨ཨ༡༽ རྒྱལ་པོ་འདབ་བཟངས་ཀྱིས་རི་རབ་གྱི་བང་རིམ་གྱི་སྟེང་དུ་དྲངས་པ་དང་༑་ཇི་ཙམ་ན་དེས་དགེ་སློང་སྤྱོད་ལམ་ཞི་བས་བསམ་གཏན་དང་༑་ཀློག་པ་དང་༑་རྣལ་འབྱོར་ལ་རྗེས་སུ་བརྩོན་པ་དག་མཐོང་ངོ་༑༑མཐོང་ནས་ཀྱང་དེའི་སེམས་མངོན་པར་དད་པར་གྱུར་ཏོ་༑༑༼༢༽ དེ་སེམས་དད་པ་སྐྱེས་ནས་འཕགས་པ་བདག་ཉིད་ཆེན་པོ་འདི་དག་ནི་སྡུག་བསྔལ་གྱི་བྱེ་བྲག་འདི་ལྟ་བུ་ལས་གྲོལ་པ་ཡིན་ནོ་སྙམ་དུ་སེམས་སྐྱེད་པར་བྱེད་ཅིང་༑དེ་དེ་དག་ལ་སེམས་མངོན་པར་དད་པར་བྱས་ནས་དུས་ལ་བབ་པ་དང་༑་ལས་དྲུག་ལ་བརྩོན་པའི་བྲམ་ཟེའི་ཁྱིམ་ཞིག་ཏུ ༼༣༽ སྐྱེས་ནས་ཇི་ཙམ་ན་བསྲིངས་ཤིང་བསྐྱེད་དེ་ཆེན་པོར་གྱུར་ཏོ་༑༑
དེ་དུས་གཞན་ཞིག་ན་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་རབ་ཏུ་བྱུང་ནས་དེས་བརྩོན་པ་དང་༑་འབད་པ་དང་༑་བརྩལ་བས་ཉོན་མོངས་པ་ཐམས་ཅད་སྤངས་པས ༼༤༽ དགྲ་བཅོམ་པ་ཉིད་མངོན་དུ་བྱས་ཏེ་༑དགྲ་བཅོམ་པ་ཁམས་གསུམ་པ་ལས་འདོད་ཆགས་དང་བྲལ་བ་༑་བོད་བ་དང་གསེར་དུ་མཉམ་པ་༑་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་༑་ཙད་དན་དང་སྟེའུར་མཉམ་པ་༑་རིག་པས་སྒོ་ངའི་སྦུ་པས་དྲལ ༼༥༽ བར་གྱུར་ཅིང་༑་རིག་པ་དང་༑་མངོན་པར་ཤེས་པ་དང་༑་སོ་སོ་ཡང་དག་པར་རིག་པ་ཐོབ་པ་༑་སྲིད་པ་དང་༑་འདོད་པའི་རྙེད་པ་དང་བཀུར་སྟི་ལ་རྒྱབ་ཀྱིས་ཕྱོགས་པ་༑་དབང་པོ་དང་༑་ཉེ་དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་༑་རྗེད་པར་བྱ་བ་དང་༑ ༼༦༽ མངོན་དུ་སྨྲ་བར་བྱ་བར་གྱུར་ཏོ་༑༑དེས་བསམས་པ་༑་བདག་ག་ལས་ཤི་འཕོས་༑་གང་དུ་སྐྱེས་༑་ལས་གང་གིས་བྱས་སྙམ་ན་༑དེས་དུད་འགྲོ་ནས་ཤི་འཕོས་ཤིང་མི་རྣམས་ཀྱི་ནང་དུ་སྐྱེས་པ་དང་༑་ཉན་ཐོས་ཆེན་པོ་རྣམས་ལ་སེམས་མངོན་པར་དད་པར་བྱས་པས་སྐྱེས་པར ༼༧༽ མཐོང་ངོ་༑༑དེས་ཕ་མ་ལ་བསམས་ཏེ་༑་བདག་གི་ཕ་མ་ག་ལ་འདུག་སྙམ་ན་༑་ཀླུའི་གནས་ན་འདུག་པར་མཐོང་ངོ་༑༑་ཅི་བྱེད་སྙམ་ན་༑་ཀླུའི་སྐྱེ་གནས་ན་དུ་ཞིང་འདུག་པར་མཐོང་ནསྡེ་རྫུ་འཕྲུལ་གྱིས་དེར་སོང་སྟེ་དྲི་བར་བརྩམས་པ་༑་ཡབ་ཡུམ་ཅིའི་སླད་དུ་བཤུམ་༑དེ་གཉིས ༼༡༡༨བ༡༽ ཀྱིས་སྨྲས་པ་༑་འཕགས་པ་བདག་ཅག་གི་ཀླུ་གཞོན་ནུ་སྐྱེས་ནས་རིང་པོ་མ་ལགས་པ་ཞིག་འདབ་ཆགས་ཀྱི་རྒྱལ་པོ་འདབ་བཟངས་ཀྱིས་ཕྲོགས་ན་༑་དེ་གར་མཆིས་མ་འཚལ་ཏོ་༑༑དེས་སྨྲས་པ་༑་ཡབ་ཡུམ་དེ་ནི་བདག་ཉིད་ལགས་ཏེ་༑་ཤི་ཞིང་དུས་ལ་བབ་ནས་ལས ༼༢༽ དྲུག་ལ་བརྩོན་པའི་བྲམ་ཟེའི་ཁྱིམ་དུ་སྐྱེས་ཏེ་༑་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་དུ་བགྱིས་སོ་༑༑འཕགས་པ་དེ་འདྲ་བར་སྐྱོན་ཆགས་པར་གྱུར་པ་དེ་བདག་ཅག་གིས ༼༣༽ བདེ་འགྲོར་མཆི་བར་ཡང་མ་བསམས་ན་༑་དགྲ་བཅོམ་པ་ལྟ་ཅི་ས་ཏེ་༑་དེ་ནི་དོ་མཚར་དང་རྨད་དུ་བྱུང་བ་ལགས་ན་༑་ཁྱོད་ཀྱིས་ཡོན་ཏན་གྱི་ཚོགས་དེ་ལྟ་བུ་བརྙེས་སམ་༑་ཐོབ་བོ་༑༑འཕགས་པ་ཁྱོད་ནི་བསོད་སྙོམས་བཞེད་པ་ལགས་ལ་༑་བདག་ཅག་ནོ་བསོད ༼༤༽ ནམས་འཚལ་བ་ལགས་ཀྱིས་༑་ཁྱོད་འདི་ཉིད་དུ་གདུགས་རེ་རེ་ཞིང་གཤེགས་ཏེ་༑་ཞལ་ཟས་ཀྱི་བྱ་བ་མཛོད་ལ་བཞུད་ཅིག་༑དེས་དང་དུ་བླངས་ནས་དེས་རྟག་པར་ཀླུའི་གནས་སུ་བདུད་རྩི་བྲོས་ཤིང་ལྡོག་པར་བྱེད་དོ་༑༑
དེའི་ལྷན་ཅིག་གནས་པའི་དགེ་ཚུལ་དེ་ལ་དགེ ༼༥༽ སློང་རྣམས་ཀྱིས་སྨྲས་པ་༑་དགེ་ཚུལ་ཁྱོད་ཀྱི་མཁན་པོ་འདི་གང་དུ་ཟོས་ཤིང་འོང་༑དེས་སྨྲས་པ་༑་མ་འཚལ་ཏོ་༑༑དེ་དག་གིས་སྨྲས་པ་༑་ཀླུའི་གནས་སུ་ལྷའི་བདུད་རྩི་ཟོས་ཤིང་འོང་ན་ཁྱོད་ཅིའི་ཕྱིར་མི་འགྲོ་༑དེས་སྨྲས་པ་༑་དེ་ནི་རྫུ་འཕྲུལ་ཆེ་བ་མཐུ་ཆེ་བ་ལགས་པས ༼༦༽ དེས་མཆི་ན་བདག་ཉིད་ཇི་ལྟར་མཆི་༑དེ་དག་གིས་སྨྲས་པ་༑་གང་གི་ཚེ་འདི་རྫུ་འཕྲུལ་གྱིས་འགྲོ་བ་དེའི་ཚེ་ན་ཁྱོད་ཀྱིས་འདིའི་ཆོས་གོས་ཀྱི་གྲྭས་ཟུང་ཤིག་༑དེས་སྨྲས་པ་༑་མི་ལྟུང་ངམ་༑བཞིན་བཟངས་གལ་ཏེ་དེའི་ཆོས་གོས་ཀྱི་གྲྭ་ལ་རིའི་རྒྱལ་པོར་རིབ་བཏགས་ན ༼༧༽ དེ་ཡང་མི་ལྟུང་ན་ཁྱོད་ལྟ་ཅི་སྨོས་༑དེ་དག་གིས་དེ་སྤྲོ་བར་བྱས་ནས་༑་གནས་གང་དུ་དེ་རྫུ་འཕྲུལ་གྱིས་མི་སྣང་བར་བྱེད་པ་དེར་སོང་སྟེ་བསྡང་པ་དང་༑་དེ་ཡང་མི་སྣང་བར་བྱེད་ནས་༑་དེས་ཀྱང་ཆོས་གོས་ཀྱི་གྲྭ་ནས་བཟུང་སྟེ་༑་དེ་གཉས་སྟེང་གི་ནམ་མཁའ་ལ་དོང་ངོ་༑༑ཇི་ཙམ ༼༡༡༩ཨ༡༽ ན་ཀླུ་རྣམས་ཀྱིས་མཐོང་ནས་དེ་གཉིས་ཀྱི་ཕྱིར་སྟན་གཉིས་བཤམས་ཤིང་དཀྱིལ་འཁོར་ཡང་གཉིས་བྱས་སོ་༑༑དེས་བསམས་པ་༑་ཅིའི་ཕྱིར་སྟན་བཤམས་པ་དང་༑་དཀྱིལ་འཁོར་གཞན་འདི་བྱས་སྙམ་ནས་༑་དེས་རྒྱལ་ཏུ་བལྟ་བར་བརྩམས་པ་དང་༑ ༼༢༽ ཇི་ཙམ་ན་དགེ་ཚུལ་དེ་མཐོང་ནས་༑་དེས་སྨྲས་པ་༑་བུ་ཁྱོད་ཀྱང་འོངས་སམ་༑་མཁན་པོ་མཆིས་སོ་༑༑་ལེགས་སོ་༑༑
ཀླུ་རྣམས་ཀྱིས་བསམས་པ་༑་འཕགས་པ་འདི་ནི་རྫུ་འཕྲུལ་ཆེ་བ་མཐུ་ཆེ་བ་ཡིན་པས་ལྷའི་བདུད་རྩི་ཞུ་བར་ནུས་ན་༑་འཕགས་པ་འདིས་ནི་ཞུ་བར་མི་ནུས་ཀྱིས་༑ ༼༣༽ འདི་ལ་ཁ་ཟས་ཐམ་ལ་བསྐྱིན་པར་བྱའོ་སྙམ་ནས་༑དེ་རྣམས་ཀྱིས་གཅིག་ལ་ནི་ལྷའི་བདུད་རྩི་བྱིན་ནོ་༑༑་དགེ་ཚུལ་ལ་ནི་ཁ་ཟས་ཐ་མལ་པ་བྱིན་ནོ་༑༑
དགེ་ཚུལ་དེ་དེའི་ལྷུང་བཟེད་ཐོགས་པ་ཡིན་པས་དེས་མཁན་པོ་ལ་ལྷུང་བཟེད་བླངས་པ་དང་༑དེ་འབྲས་ཅན་གྱི་གཟེགས་མ ༼༤༽ གཅིག་ཆགས་ནས་༑་དགེ་ཚུལ་དེས་དེ་ཁར་བཅུག་སྟེ་མྱངས་ན་ལྷའི་བདུད་རྩི་ཡིན་ནས་༑དེས་བསམས་པ་༑་ཀླུ་རྣམས་ནི་སེར་སྣ་ཅན་ཡིན་ཏེ་༑་ལྷན་ཅིག་ཏུ་འཁོད་པ་གཉིས་ལ་༑་གཅིག་ལ་ནི་ཁ་ཟས་ཐ་མལ་པ་བྱིན་ནོ་སྙམ་མོ་༑༑ ༼༥༽
དེ་ནས་དེ་མི་བཟོད་པ་སྐྱེས་པས་དེ་དག་གིས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཡོན་གནས་བླན་མེད་པ་འོད་སྲུང་གི་སྤྱན་སྔར་ཚངས་པར་སྤྱོད་པ་སྤྱད་པ་གང་ཡིན་པའི་དགེ་པའི་རྩ་བ་འདིས་བདག་ཀླུ་འདི་གནས་འདི་ནས་ཉམས་པར་བྱས་ཏེ་འདི་ཉིད་དུ་སྐྱེ་བར་གྱུར ༼༦༽ ཅིག་ཅེས་སྨོན་ལམ་ལོག་པར་བཏབ་པོ་༑༑
ལས་ཤིན་ཏུ་ཆེན་པོ་ཡོངས་སུ་རྫོགས་པ་དག་ནི་ལུས་རྗེ་བ་ལ་མི་ལྟོས་པས་༑ཚེ་དེ་ཉིད་ལ་དེའི་ལག་པ་གཉིས་ནས་ཆུ་འཛག་པར་གྱུར་ཅིང་༑ཀླུ་དེ་ཡང་ཀླད་པའི་ནད་ཀྱིས་བཏབ་པར་གྱུར་ནསྡེས་འཕྲིགས་ཏེ་སྨྲས་པ་༑་འཕགས ༼༧༽ པ་དགེ་ཚུལ་འདིས་སེམས་མི་བཟང་པ་བསྐྱེད་ཀྱིས་༑་འདི་ཟློག་ཤིག་༑དེས་དགེ་ཚུལ་དེ་ལ་འདི་སྐད་ཅེས་སྨྲས་སོ་༑༑་བུ་འདི་དག་ལ་སེམས་མི་བཟང་བ་བསྐྱེད་པ་བཟློག་ཤིག་༑
དེས་ཚིགས་སུ་བཅད་པ་སྨྲས་པ་༑ སེམས་ནི་ཐག་རིང་གྱུར་པ་སྟེ་༑༑ འདི་ལྟར་འདིན་གནས ༼༡༡༩བ༡༽ བཞིན་དུ་༑༑ བདག་གི་ལག་ཏུ་ཆུ་འཛགས་པས་༑༑ བཟློག་པར་བགྱི་བར་མི་ནུས་སོ་༑༑
དེས་ཀྲུ་དེ་གནས་ད་ནས་ཉམས་པར་བྱས་ནས་དེ་ཉིད་དུ་སྐྱེས་ཏེ་༑་དགེ་སློང་དག་ཀླུ་གཞོན་ནུ་སྤྲུལ་པས་དང་པོར་དེར་དད་པ་ཐོབ་པར་གྱུར་ཏོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད ༼༢༽ ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑ཇི་ཙམ་ན་མུ་སྟེགས་ཅན་ཞིག་རྒྱལ་བྱེད་ཀྱི་ཚལ་དུ་ཕྱིན་པ་དང་༑་དེས་དེ་ན་སྟན་བཟང་པོ་བཤམས་པ་དང་༑་བཟའ་བ་དང་བཏུང་བ་བསོད་པའི་སྤྱི་བུངས་བཤམས་པ་མཐོང་ནསྡེས་བསམས་པ་༑་ཟང ༼༣༽ ཟིང་གི་ལོངས་སྤྱོད་ནི་ཤཱཀྱ་འི་བུའི་དགེ་སྦྱོང་འདི་དག་གི་བཟང་ལ་༑་ཆོས་ཀྱི་ལོངས་སྤྱོད་ནི་བདག་ཅག་གི་བཟང་བས་དེའི་ཕྱིར་འདི་དག་གི་ནང་དུ་རབ་ཏུ་བྱུང་ལ་༑་ཟང་ཟིང་གི་ལོངས་སྤྱོད་ནི་འདིར་བྱ་ཞིང་ཆོས་ཀྱི་ལོངས་སྤྱོད་ནི་དེར་བྱའོ་སྙམ་ནས་༑དེ་དགེ་སློང་གི་གན་དུ་སོང་སྟེ་སྨྲས་པ་༑ ༼༤༽ འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་སོ་༑༑
མུ་སྟེགས་ཅན་རྣམས་ཀྱི་གསོ་སྦྱོང་ནི་བཅུ་བཞི་པ་ཡིན་ལ་༑་དགེ་སློང་རྣམས་ཀྱི་གསོ་སྦྱོང་ནི་བཅྭ་ལྔ་པ་ཡིན་པས་དེ་ཚེས་བཅུ་བཞི་ལ་ནི་མུ་སྟེགས་ཅན་རྣམས་ཀྱི་གསོ་སྦྱོང ༼༥༽ ཉམས་སུ་མྱོང་བར་བྱེད་༑་ཚེས་བཅྭ་ལྔ་ལ་ནི་དགེ་སྦྱོང་རྣམས་ཀྱིའོ་༑༑ཅི་ཙམ་དུས་གཞན་ཞིག་ན་ཞག་བྲི་བར་གྱུར་ནས་༑་དགེ་སློང་རྣམས་ཀྱི་གསོ་སྦྱོང་བཅུ་བཞི་པ་ལ་བབ་པ་དང་༑་དེ་ལ་ཐེ་ཙོམ་སྐྱེས་ཏེ་༑་ཅི་དེར་འགྲོ་བར་བྱ་འམ་༑་འོན་ཏེ་འདི་ཉིད་དུ་གསོ་སྦྱོང་ཉམས་སུ ༼༦༽ མྱོང་བར་བྱ་སྙམ་པ་ལས་༑དེ་ལ་བློ་སྐྱེས་པ་ཤཱཀྱ་འི་བུའི་དགེ་སྦྱོང་འདི་དག་ནི་དེས་པ་འགྲོགས་ན་བདེ་བ་ཡིན་ལ་བདག་གི་ཚངས་པ་མཚུངས་པར་སྤྱོད་པ་རྣམས་ནི་དང་ཚུལ་ངན་པ་ཡིན་པས་གལ་ཏེ་མ་སོང་ན་བདག་གི་ཚུལ་ཤིང་ཡང་ཕྱུང་བར་འགྱུར་༑་སྤང་ལེབ་ཁྲིའུ་ཡང་བསྒྱུར་བར ༼༧༽ གྱུར་༑་སློང་ཕོར་ཡང་ཁས་བུབ་པར་འགྱུར་༑་ཁར་བ་ཡང་བོར་བར་འགྱུར་༑་ཚངས་པ་མཚུངས་པར་སྤྱོད་པ་རྣམས་ཀྱི་ནང་ནས་ཀྱང་ཕྱུང་བར་འགྱུར་རོ་སྙམ་ནས་༑་དེ་མུ་སྟེགས་ཅན་རྣམས་ཀྱི་ནང་དུ་སོང་ངོ་༑༑ཇི་ཙམ་ན་དགེ་སྐོས་རྒན་པའི་མཐའ་ལོགས་སུ་འགྲོང་སྟེ་༑་དགེ ༼༡༢༠ཨ༡༽ སློང་རྣམས་བསྔོས་པ་ན་དེ་མི་སྣང་ནས་དེས་དྲི་བར་བརྩམས་པ་༑ཚེ་དང་ལྡན་པ་དག་དགེ་སློང་མིང་འདི་ཞེས་བྱ་བ་ཞིག་འདིར་འོངས་སམ་༑་དེའི་འདུན་པ་ཡང་འོངས་སམ་༑་དེ་དག་གིས་སྨྲས་པ་༑་མ་འོངས་སོ་༑༑བཅོམ་ལྡན་འདས་ཀྱིས་ཕྱོགས་བཞིར་བལྟས་ནས ༼༢༽ གསོ་སྦྱོང་བྱའོ་ཞེས་བཀའ་སྩལ་པས་༑་དགེ་སློང་དེ་དག་གིས་ཕྱོགས་བཞིར་བལྟས་ཏེ་གསོ་སྤྱོང་བྱས་སོ་༑༑
དེའི་འོག་ཏུ་ཕྱི་དེ་ཉིན་པར་དགེ་སློང་དེ་འོངས་པ་དང་༑་དགེ་སློང་རྣམས་ཀྱིས་སྨྲས་པ་༑་ཚེ་དང་ལྡན་པ་ཁྱོད་གང་ནས་འོངས་༑་དེས་སྨྲས་པ་༑་ཚངས་པ་མཚུངས་པར ༼༣༽ སྤྱོད་པ་དག་གི་གན་ནས་སོ་༑༑ཁྱོད་ཀྱི་ཚངས་པ་མཚུངས་པར་སྤྱོད་པ་དག་སུ་ཡིན་༑་མུ་སྟེགས་ཅན་དག་ཡིན་ཏེ་༑་ཁོ་བོ་ཟང་ཟིང་གི་ལོངས་སྤྱོད་ནི་ཁྱེད་ཅག་གི་གན་དུ་བྱེད་ལ་༑་ཆོས་ཀྱི་ལོངས་སྤྱོད་ནི་དེ་དག་གི་གན་དུ་བྱེད་དོ་ཞེསཟེར་བའི་སྐབས་དེ་བཅོམ་ལྡན་འདས་ལ་དགེ ༼༤༽ སློང་རྣམས་ཀྱིས་གསོལ་པ་དང་༑་དེ་ན་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑དགེ་སློང་དག་གང་ཟག་འདི་ནི་མུ་སྟེགས་ཅན་ཞུགས་པ་ཡིན་ཏེ་༑་དགེ་སློང་དག་གང་ཟག་མུ་སྟེགས་ཅན་ཞུགས་པ་ནི་ཆོས་འདུལ་པ་འདི་ལ་མི་སྐྱེ་བའི་ཆོས་ཅན་ཡིན ༼༥༽ པས་དགེ་སློང་དག་ཁྱེད་ཀྱིས་གང་ཟག་མུ་སྟེགས་ཅན་ཞུགས་པ་ཆོས་འདུལ་བ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་ན་༑་དེས་དེ་ལ་མུ་སྟེགས་ཅན་ཞུས་པ་མ་ཡིན་ནམ་ཞེས་དྲི་བར་བྱའོ་༑༑་མ་དྲིས་པར་རབ་ཏུ་འབྱིན་པར་བྱེད་ན ༼༦༽ འགལ་ཚབས་ཅན་དུ་འགྱུར་རོ་༑༑
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་བཅོམ་ལྡན་འདས་ཀྱིས་གང་ཟག་མུ་སྟེགས་ཅན་ཞུགས་པ་ཆོས་འདུལ་བ་འདི་ལས་བསྙིལ་བར་བྱའོ་ཞེས་བཀའ་སྩལ་ན་༑བཙུན་པ་ཇི་ཙམ་གྱིས་ན་གང་ཟག ༼༧༽ མུ་སྟེགས་ཅན་ཞུགས་པ་བསྙིལ་བར་བགྱི་བ་ལགས་༑་ཉེ་བ་འཁོར་གང་ཚུན་ཆད་ནས་རྒྱལ་མཚན་འདི་འཆང་ཞིང་ལྟ་བ་དེ་ལ་དགའ་བས་དེར་སྐྱ་རེངས་འཆར་བར་བྱེད་ན་༑་དེ་ཙམ་གྱིས་ན་གང་ཟག་མུ་སྟེགས་ཅན་ཞུགས་པ་བསྙིལ་པར་བྱ་བ་ཡིན་ནོ་༑༑་༑༑
སངས་རྒྱས་བཅོམ་ལྡན་འདས ༼༡༢༠བ༡༽ ༑་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བན་བཞུགས་སོ་༑༑
མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད ༼༢༽ དགའ་བར་བྱེད་༑་དགའ་མགུར་སྤྱོད་པར་བྱེད་པ་དེའི་བུ་བྱུང་ནས་དེས་ཆུང་མ་ལ་སྨྲས་པ་༑འབྲང་མོའུ་བུ་ཅག་གི་བུ་ལོན་འཁོར་བར་བྱེད་པ་༑་ནོར་སྤྱོད་པ་བཙས་པས་ཁོ་བོ་ཟོང་ཐོགས་ཏེ་ཡུལ་གཞན་དུ་འགྲོ་བར་བྱའོ་༑༑དེས་སྨྲས་པ་༑་རྗེའི་སྲས་དེ་བཞིན་མཛོད་ཅིག་༑དེ་ཆོག ༼༣༽ ཐོགས་ཏེ་ཡུལ་གཞན་དུ་སོང་བ་དང་༑་དེ་ཉིད་དུ་ཚུལ་མ་ཡིན་པས་སྡུག་བསྔལ་བར་གྱུར་ཏོ་༑༑དེས་ཀྱང་བུ་དེ་ཉི་དུའི་སྟོབས་དང་ལག་མཐུས་བསྙོད་ཅིང་གསོས་ཏེ་བསྐྱེད་དོ་༑༑དེ་དུས་གཞན་ཞིག་ན་ནེའུ་ལྡངས་དང་ལྷན་ཅིག་ཁྱིམ་ཞིག་གི་དྲུང་དུ་སོང་བ་ན་༑ཁྱིམ་དེའི་སྟེང་ན་བུ་མོ་ཞིག ༼༤༽ འདུག་པ་དེས་དེའི་སྟེང་དུ་མེ་ཏོག་གི་ཆུན་པོ་འཕངས་པ་དང་༑་དེས་བུ་མོ་དེ་མཐོང་ངོ་༑༑ནེའུ་ལྡངས་དེས་སྨྲས་པ་༑་གྲོགས་པོ་ཁྱོད་ཀྱིས་ཁྱིམ་དེར་བརྡ་མ་བྱས་སམ་༑དེས་སྨྲས་པ་༑་དེ་ཡིན་ཏེ་༑་ཁོ་བོས་བརྡ་བྱས་སོ་༑༑དེས་སྨྲས་པ་༑་གྲོགས་པོ་ཁྱིམ་འདི་ནི་ཡང་བ་ཡིན ༼༥༽ གྱིས་མ་འཇུག་ཤིག་༑་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་ཞེསྡེས་ཉིན་ཐོག་ཐག་དུ་འཕྱན་དུ་བཅུག་སྟེ་༑་མའི་གན་དུ་ཁྲིད་ནས་སྨྲས་པ་༑མ་ཁྱོད་ཀྱི་བུ་འདིས་ཁྱིམ་ཆེ་གོ་མོ་ཞིག་ཏུ་བརྟ་བྱས་པ་༑་ཁོ་བོས་ཉིན་ཐོག་ཐག་ཏུ་བསྲུངས་ཀྱིས་མཚན་མོ་སྲུངས་ཤིག་༑་ཁྱིམ་དེ་ནི ༼༦༽ ཡ་ང་པ་ཡིན་གྱིས་འཇུག་ཏུ་མ་གཞུག་ཅིག་༑་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་༑དེས་སྨྲས་པ་༑་བུ་ཁྱོད་ཀྱིས་ཁོ་མོ་ལ་བསྙད་པ་ཁྱོད་ཀྱིས་ལེགས་པར་བྱས་སོ་༑༑
དེས་ཁྱེའུ་དེ་ཁྱིམ་གྱི་ནང་དུ་མལ་བཅས་ཏེ་གྱོ་མོ་གཉིས་དང་༑་ཆུ་དང་༑་ས་དག་བཞག་ནས་ཁྱིམ ༼༧༽ དེར་བཅུག་སྟེ་༑་བདག་ཉིད་སྒོར་ཁྲི་བཅས་ནས་ཉལ་ལོ་༑༑དེས་སྨྲས་པ་༑་མ་སྟོ་ཕྱེ་ཤིག་༑་བུ་ཅིའི་ཕྱིར་༑་གཅིར་འགྲོའོ་༑༑དེས་སྨྲས་པ་༑་བུ་འདི་ཉིད་དུ་ཁོ་མོས་གྱོ་མོ་བཞག་གིས་དེང་གཅིས་ཅིག་༑དེས་ཡུད་ཙམ་ཞིག་བསྡད་དེ་སྨྲས་པ་༑་མ་སྒོ་ཕྱེ་ཤིག་༑་བུ་ཅིའི་ཕྱིར་༑ ༼༡༢༡ཨ༡༽ བཤང་དུ་འགྲོའོ་༑༑དེས་སྨྲས་པ་༑་བུ་འདི་ཉིད་བུ་ཁོ་མོས་གྱོ་མོ་དང་༑་ཆུ་དང་༑་ས་བཞག་གིས་འདི་ཉིད་དུ་བཤང་བ་འབྱོས་ཤིག་༑དེས་ཡར་ཡུད་ཙམ་ཞིག་བསྡད་དེ་སྨྲས་པ་༑་མ་སྒོ་ཕྱི་ཤིག་༑དེས་སྨྲས་པ་༑་བུ་ཁྱོད་གང་དུ་འགྲོ་འདོད་པ་ཁོ་མོས་མི་ཤེས་སམ ༼༢༽ ཅི་༑་ཁོ་མོས་སྒོ་དབྱེ་བར་མི་ནུས་སོ་༑༑མ་ཁོ་བོས་ཁྱོད་བསད་དོ་༑༑དེས་སྨྲས་པ་༑་བུ་ཁོ་མོ་ཤི་བ་ནི་བླའི་༑་ཁོ་མོ་བུ་ཤི་བ་ལ་ལྟ་ནི་མི་ཕོད་དོ་༑༑་འདོད་པ་སྟེན་པས་ནི་སྡིག་པའི་ལས་མི་བྱ་བ་ཅི་ཡང་མེད་པསསྙིང་རྗེ་མེད་པའི་སེམས་དང་ལྡན་པ་༑་འཇིག་རྟེན་ཕ་རོལ་བཏང་བ ༼༣༽ དེས་རལ་གྲི་ཤུབས་ནས་ཕྱུང་སྟེ་དེའི་མགོ་དྲུངས་ནས་བཅད་དེ་ས་ལ་བསྒྱེལ་ཏོ་༑༑དེས་མ་བསད་ནས་སོང་པ་དང་༑་སེམས་ཅན་སྡིག་པའི་ལས་བྱས་པ་འདར་བས་༑བུ་མོ་དེས་དེ་ལ་སྨྲས་པ་༑་རྗེའི་སྲས་འདི་ན་སུ་ཡང་མ་མཆིས་ཏེ་༑་བདག་བུ་མོ་དང་གཉིས་སུ་པས་ཀྱིས་མ ༼༤༽ བསྙེངས་ཤིག་༑དེས་བསམས་པ་༑་དེ་འདི་ལ་སྨྲས་ན་དགའ་བར་འགྱུར་རོ་སྙམ་ནས་༑དེས་སྨྲས་པ་༑་བཟང་མོ་ཁོ་བོས་ཁྱོད་ཀྱི་ཕྱིར་མ་བསད་དོ་༑༑དེས་སྨྲས་པ་༑་ཅི་མ་མ་འམ་༑་འོན་ཏེ་སྐྱེད་མ་མོ་༑དེས་སྨྲས་པ་༑་སྐྱེད་མ་མོའོ་༑༑དེས་བསམས་པ་༑་འདི་ཡོན ༼༥༽ ཏན་དག་མངོན་པར་མི་ཤེས་ཏེ་མ་གསོད་པར་བྱེད་པས་གང་གི་ཚེ་བདག་ལ་ཁྲོ་བ་སྐྱེ་ན་༑་བདག་ལ་གནས་སྐབས་ཅི་ཞིག་འབྱུང་བར་འགྱུར་སྙམ་ནས་༑དེས་སྨྲས་པ་༑་རྗེའི་སྲས་བདག་སྟེང་གི་ཁང་ཐོག་ཏུ་འཛེགས་ནས་སླར་མཆི་པའི་བར་དུ་རེ་ཞིག་ཡུད་ཙམ་ཞིག་གཞེས་ཤིག་༑༼༦༽ དེས་སྨྲས་པ་༑་དེ་བཞིན་གྱིས་ཤིག་༑དེ་ནས་དེ་སྟེང་གི་ཁང་ཐོག་ཏུ་འཛེགས་ནས་ཆོམ་རྐུན་པ་ཆོམ་རྐུན་པ་ཞེས་སྒྲ་ཕྱུང་བ་དང་༑དེས་འཇིགས་ཤིང་སྐྲག་ནས་བྲོས་ཏེ་རང་གི་ཁྱིམ་དུ་སོང་ནས་སྒོ་དྲུར་དུ་རལ་གྲི་བཞག་སྟེ་ཆོམ་རྐུན་པ་དེ་ནི་འདི་ཡིན་ཏེ་༑་ཁོ་བོའི་མ་བསད་ནས་བྲོས་སོ ༼༧༽ ཞེས་སྒྲ་ཕྱུང་ནས་དེས་དེའི་མའི་རོ་དེ་བཀུར་སྟི་བྱས་ཏེ་སོང་ངོ་༑༑
སེམས་ཅན་སྡིག་པའི་ལས་བྱས་པས་ནི་བརྟན་པ་མི་རྙེད་པས་དེ་མུ་སྟེགས་ཅན་གྱི་གནས་དང་༑་དཀའ་ཐུབ་ཀྱི་གནས་དེ་དང་དེ་དག་ཏུ་སོང་སྟེ་དྲིས་པ་༑ཤེས་ལྡན་དག་ལས་ཅི་ཞིག་བྱས་ན་སྡིག་པའི་ལས་ཟད་པར་འགྱུར་༑༼༡༢༡བ༡༽ དེ་ན་ཁ་ཅིག་ན་རེ་མེར་ཞུགས་ཤིག་ཅེས་ཟེར་རོ་༑༑ཁ་ཅིག་ན་རེ་དུ་གཟོ་ཤིག་ཅེས་ཟེར་རོ་༑༑ཁ་ཅིག་ན་རེ་ག་ཡང་སར་མཆོངས་ཤིག་ཅེས་ཟེར་རོ་༑༑ཁ་ཅིག་ན་རེ་ཐག་པས་འགེགས་ཏེ་ཤི་ཤིག་ཅེས་ཟེར་ཏེ་༑ཐམས་ཅད་ཀྱང་ཤི་པའི་ཐབས་སྟོན་པར་བྱེད་ཀྱིསྔེས་པར་འབྱུང་བའི ༼༢༽ ཐབས་སྟོན་པ་ནི་འགའ་ཡང་མེད་དོ་༑༑
དེ་དུས་གཞན་ཞིག་ན་རྒྱལ་བྱེད་ཀྱི་ཚལ་དུ་སོང་པ་དང་༑་དེས་དེ་ན་དགེ་སློང་ཞིག་༑
གང་གིས་སྡིག་པའི་ལས་བྱས་པ་༑༑་དགེ་བ་ཡིས་ནི་འགོག་བྱེད་དེ་༑༑ ཉི་ཟླ་སྤྲིན་ནས་བྱུང་བལྟར་༑༑་འཇིག་རྟེན་འདིར་ནི་དེར་སྣང་ན་གྱུར་༑༑་ཞེས ༼༣༽ ཁ་ཏོན་ཟེར་པ་ཐོས་ནས་༑
དེས་བསམས་པ་༑་སྡིག་པའི་ལས་ཀྱང་དགག་པར་ནུས་ཀྱིས་འདི་དག་གི་ནང་དུ་རབ་ཏུ་འབྱུང་ངོ་སྙམ་ནས་༑དེ་དགེ་སློང་གི་གན་དུ་སོང་སྟེ་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་བྱུང་ཞིང་བསྙེན་པར་རྫོགས ༼༤༽ པར་བྱས་ནས་༑་དེས་ཤིན་ཏུ་བརྩོན་འགྲུས་བརྩམས་ཏེ་བཀླག་པར་བརྩམས་སོ་༑༑དེས་ཀློག་ཅིང་ཁ་ཏོན་བྱེད་པ་ན་སྡེ་སྣོད་གསུམ་བཀླགས་ཤིང་སྡེ་སྣོད་གསུམ་དང་ལྡན་པ་༑་རིགས་པ་དང་གྲོལ་པའི་སྤོབས་པ་ཅན་དུ་གྱུར་ཏོ་༑༑དེ་ལ་དགེ་སློང་དག་གིས་སྨྲས་པ་༑་ཚེ་དང ༼༥༽ ལྡན་པ་ཁྱོད་བརྩོན་འགྲུས་འདིས་ཅི་ཞིག་དོན་དུ་གཉེརྡེས་སྨྲས་པ་༑་སྡིག་པའི་ལས་ཟད་པར་བྱའོ་༑༑ཁྱོད་ཀྱིས་སྡིག་པའི་ལས་ཅི་བྱས་༑མ་བསད་དོ་༑་ཅི་མ་མ་འམ་༑་འོན་ཏེ་སྐྱེད་མ་མོ་ཡིན་༑དེས་སྨྲས་པ་༑་སྐྱེད་མ་མོ་ཡིན་ནོཞེས་ཟེར་བའི་སྐབས་དེ་བཅོམ་ལྡན་འདས ༼༦༽ ལ་དགེ་སློང་རྣམས་ཀྱིས་གསོལ་བ་དང་༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་འདི་ནི་གང་ཟག་མ་བསད་པ་བསྙིལ་བར་འོས་པ་ཡིན་ཏེ་༑་དགེ་སློང་དག་གང་ཟག་མ་བསད་པ་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་དགེ་སློང ༼༧༽ དག་ཁྱེད་ཀྱིས་གང་ཟག་མ་བསད་པ་ཆོས་འདུལ་བ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པ་འོངས་པ་ན་དེས་དེ་ལ་མ་བསད་པ་མ་ཡིན་ནམ་༑་ཟེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑
དེས་བསམས་པ་༑༑ ༼༡༢༢ཨ༡༽ ཅི་འབབས་པར་བྱའམ་༑་མཐའ་འཁོབ་ཏུ་འགྲོ་བར་བྱ་སྙམ་ནས་༑དེ་མཐའ་འཁོབ་ཏུ་སོང་སྟེ་༑་ཁྱིམ་བདག་ཅིག་རྗེས་སུ་འཇུག་པར་བྱས་སོ་༑༑དེས་མངོན་པར་དད་པས་དེའི་ཕྱིར་གཙུག་ལག་ཁང་རྩིག་ཏུ་བཅུག་སྟེ་༑་དེ་ཕྱོགས་དང་ཡུལ་ཐ་དད་པན་འཁོད ༼༢༽ བའི་དགེ་སློང་དག་གནས་ཤིང་དེའི་གདམས་ངག་གིས་མང་པོ་དག་གིས་དགྲ་བཅོམ་པ་ཉིད་མངོན་དུ་བྱས་སོ་༑༑
དེ་དུས་གཞན་ཞིག་ན་ན་པར་གྱུར་ནས་རྩ་བ་དང་༑་སྡོང་བུ་དང་༑་ལོ་མ་དང་༑་མེ་ཏོག་དང་༑་འབྲས་བུའི་སྨན་དག་གིས་རིམ་གྲོ་བྱས་ན་༑་ཉམ་དམས་པ་ཉིད་དུ་གྱུར ༼༣༽ ནས་༑དེས་ལྷན་ཅིག་གནས་པ་རྣམས་ལ་སྨྲས་པ་༑་ཚེ་དང་ལྡན་པ་དག་ཁོ་བོའི་ཕྱིར་དགེ་འདུན་ལ་བསྲོ་ཁང་གྱིས་ཤིག་༑་དེ་རྣམས་ཀྱིས་དེའི་ཕྱིར་བསྲོ་ཁང་བགྱིས་སོ་༑༑
བསགས་པ་ཀུན་གྱི་མཐའ་ཟད་ཅིང་༑༑་མཐོན་པོ་རྣམས་ཀྱི་མཐའ་ལྟུང་འགྱུར་༑༑ ཕྲད་པའི་མཐའ་ནི ༼༤༽ འབྲལ་བསྟེ་༑༑་གསོན་པའི་མཐའ་ནི་འཆི་བ་ཡིན་༑༑ ཞེས་བྱ་བ་ཡིན་པས་དེ་ཤི་ཞིང་དུས་ལ་བབ་ནས་སེམས་ཅན་དམྱལ་བ་ཆེན་པོ་མནར་མེད་པར་སྐྱེས་སོ་༑༑
དེའི་ལྷན་ཅིག་གནས་པ་དགྲ་བཅོམ་པ་ཞིག་གིས་བདག་གི་མཁན་པོ་གང་དུ་སྐྱེས་ཞེས་སེམས་པར་ཞུགས་ནས ༼༥༽དེ་ལྷ་རྣམས་ཀྱི་ནང་དུ་རྣམ་པར་བལྟ་བར་བརྩམས་ནམ་མཐོང་ཞིང་མི་དང་༑་དུད་འགྲོ་དང་༑་ཡི་དགས་རྣམས་ཀྱི་ནང་དུ་རྣམ་པར་བལྟས་ན་དེ་ཡང་མ་མཐོང་ངོ་༑༑སེམས་ཅན་དམྱལ་བའི་ནང་དུ་རྣམ་པར་བལྟ་བར་བརྩམས་ན་༑་སེམས་ཅན་དམྱལ་བ་ཆེན་པོ་མནར་མེད་པར ༼༦༽ སྐྱེས་པར་མཐོང་ནས་༑དེས་བསམས་པ་༑་མཁན་པོ་ནི་ཚུལ་ཁྲིམས་དང་ལྡན་པ་མང་དུ་ཐོས་པ་༑་ཆོས་ཀྱི་འཁོར་སྡུད་སྡུད་པ་ཡིན་ན་༑དེས་ལས་ཅི་ཞིག་བྱས་ན་དེས་སེམས་ཅན་དམྱལ་བ་ཆེན་པོ་མནར་མེད་པར་སྐྱེས་སྙམ་ནས་བསམས་ན་མ་བསད་པ་ཡིན་པར་མཐོང་ངོ༼༧༽ དེ་མནར་མེད་པའི་འོད་ཟེར་དག་གིས་ཕོག་པ་དང་སྨྲས་པ་ཀྱི་མ་བསྲོ་ཁང་འདི་མེ་རེ་ཚེ་ཞེས་སྨྲས་པ་དངསེམས་ཅན་དམྱལ་བའི་སྲུང་མས་ཐོ་བ་བླངས་ཏེ་མགོར་བསྣུན་ནས་སྐལ་ཆད་ཁྱོད་ཀྱི་བསྲོ་ཁང་ག་ལ་ཡོད་འདི་ལྟར་འདི་ནི་སེམས་ཅན་དམྱལ་བ་ཆེན་པོ་མནར་མེད་པ་ཡིན་ནོ་༑༑ ༼༡༢༢བ༡༽ ཞེས་སྨྲས་སོ་༑༑དེ་དགེ་བའི་སེམས་ཀྱིས་དུས་ལ་བབ་ནས་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་སོ་༑༑
ལྷའི་བུའམ་༑་ལྷའི་བུ་མོའི་ཆོས་ཉིད་ནི་སྐྱེས་ནས་རིང་པོ་མ་ལོན་པ་ལ་སེམས་གསུམ་སྐྱེས་སྟེ་༑་གང་ནས་ཤི་འཕོས་པ་དང་གང་དུ་སྐྱེས་པ་དང་ལས་གང་གིས་སྐྱེས ༼༢༽ པའོ་༑༑དེས་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་པ་དང་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་པ་དང་༑་དགེ་འདུན་ལ་བསྲོ་ཁང་གི་ཁྲུས་བྱས་པས་སྐྱེས་པ་མཐོང་ངོ་༑༑དེ་ནས་སྔོན་སེམས་ཅན་དམྱལ་བའི་ལྷའི་བུ་དེ་འདི་སྙམ་དུ་སེམས་ཏེ་གང་གི་ཕྱིར ༼༣༽ བདག་ཞག་ལོན་པར་གནས་ཏེ་བཅོམ་ལྡན་འདས་ལ་བལྟ་བ་དང་བསྙེན་བཀུར་བྱ་བའི་ཕྱིར་ཉེ་བར་འགྲོ་བ་ནི་བདག་གི་ཚུལ་དང་མཐུན་པ་མ་ཡིན་གྱིས་༑་བདག་ཞག་ལོན་པར་མ་གནས་པ་ཁོ་ནར་བཅོམ་ལྡན་འདས་ལ་བལྟ་བ་དང་༑་བསྙེན་བཀུར་བྱ་བའི་ཉེ་བར་འགྲོའོ་སྙམ ༼༤༽ མོ་༑༑དེ་ནས་སྡོན་སེམས་ཅན་དམྱལ་བའི་ལྷའི་བུ་རྣ་ཆ་གདུབ་ཀོར་ག་ཡོ་ཞིང་དྲི་མ་མེད་པ་ཐོགས་ཏེ་༑་དོ་ཤལ་དང་སེ་མོ་དོས་བརྒྱན་པའི་ལུས་ཀྱིས་ལྷའི་ཨུཏཔ་ལ་དང་༑་པད་མ་དང་༑་ཀུ་མུ་ད་དང་༑་པད་མ་དཀར་པོ་དག་གིས་ཐུ་བ་བཀང་སྟེ་ཁ་དོག་ཤིན་ཏུ་འདས་པས་མཚན་མོ ༼༥༽ ལ་བབ་པ་དང་༑་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་མེ་ཏོག་དག་གིས་མངོན་པར་གཏོར་ཏེ་༑་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཙལ་ནས་མཐའ་གཅིག་ཏུ་འདུག་པ་དང་༑་འདི་ལྟར་སྔོན་སེམས་ཅན་དམྱལ་བའི་ལྷའི་བུའི ༼༦༽ ཁ་དོག་གི་མཐུས་རྒྱལ་བྱེད་ཀྱི་ཚལ་ཐམས་ཅད་སྣད་བརྒྱ་ཆེན་པོས་ཁྱབ་པར་གྱུར་ཏོ་༑༑
དེ་ནས་བཅོམ་ལྡན་འདས་ཀྱིས་སྔོན་སེམས་ཅན་དམྱལ་བའི་ལྷའི་བུའི་བསམ་པ་དང་༑་བག་ལ་ཉལ་པ་དང་༑་ཁམས་དང་རང་བཞིན་ཐུགས་སུ་ཆུད་ནས་གང་ཐོས་ནས་སེམས་ཅན་དམྱལ་བའི ༼༧༽ ལྷའི་བུས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་སྟེ་༑་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་པདེ་ལྟ་བུར་འཕགས་པའི་བདེན་པ་བཞི་ཡང་དག་པར་སོ་སོར་རྟོགས་པར་བྱེད་པའི་ཆོས་བསྟན་པ་མཛད་དོ་༑༑་དེས ༼༡༢༣ཨ༡༽ བདེན་པ་མཐོང་ནས་༑་བཙུན་པ་བཅོམ་ལྡན་འདས་ཀྱིས་བདག་ལ་གང་མཛད་པ་འདི་ལྟ་བུ་ནི་བདག་ལ་ཕས་ཀྱང་མ་བགྱིས་༑་མས་ཀྱང་མ་བགྱིས་༑་རྒྱལ་པོས་ཀྱང་མ་བགྱིས་༑་ལྷ་རྣམས་ཀྱིས་ཀྱང་མ་བགྱིས་༑་སྔོན་གྱི་ཕ་མེས་དག་གིས་ཀྱང་མ་བགྱིས་༑ ༼༢༽ དགེ་སྦྱོང་དང་བྲམ་ཟེ་དག་གིས་ཀྱང་མ་བགྱིས་༑་བྱམས་པ་དང་༑་མཛའ་བཤེས་དང་༑་རྩ་ལག་གི་ཚོགསས་ཀྱིས་ཀྱང་མ་བགྱིས་ཏེ་༑་ཁྲག་དང་མཆི་མའི་རྒྱ་མཚོ་ནི་བསྐམས་༑་རུས་པའི་རི་དག་ལས་ནི་བསྒྲལ་༑་ངན་སོང་གི་སྒོ་དག་ནི་བཀུམ་༑་མཐོ་རིས་དང་ཐར་པའི་སྒོ་དག ༼༣༽ ནི་ཕྱེ་༑་སེམས་ཅན་དམྱལ་བ་དང་༑་དུད་འགྲོ་དང་༑་ཡི་དགས་དག་ནས་ནི་རྐང་བ་ཕྱུང་༑་ལྷ་དང་མི་རྣམས་ཀྱི་ནང་དུ་ནི་བཞག་གོ་ཞེས་ལན་གསུམ་དུ་ཆེད་དུ་བརྗོད་པ་ཆེད་དུ་བརྗོད་དོ་༑༑
ཡང་སྨྲས་པ་༑ ཁྱོད་མཐུས་རབ་དྲག་ཉིས་པ་མདོ་ལྡན་པའི་༑༑་ངན་སོང་ཤུལ་བཀག་བསོད ༼༤༽ ནམས་རབ་ལྡན་པའི་༑༑ མཐོ་རིས་འགྲོ་བ་བྱེ་ཞིང་བདག་གིས་ནི་༑༑་མྱ་ངན་འདས་པའི་ཤུལ་ཡང་ཐོབ་པར་གྱུར་༑༑
ཤིན་ཏུ་རྣམ་དག་ཁྱོད་བརྟེན་བདག་གིས་ནི་༑༑་དེ་རིང་སྐྱོན་བྲལ་དག་པའི་མིག་ཐོབ་ཅིང་༑༑ གོ་འཕང་ཞི་པ་འཕགས་པ་དགྱེས་ཐོབ་སྟེ་༑༑་སྡུག་བསྔལ་རྒྱ ༼༥༽ མཚོའི་ཕ་རོལ་རྒལ་བར་གྱུར་༑༑
འགྲོ་བར་ལྷ་མིན་མི་དང་ལྷས་མཆོད་པ་༑༑་སྐྱེ་དང་རྒ་དང་ན་འཆི་བྲལ་བ་པོ་༑༑ སྲིད་པ་སྟོང་དུ་མཐོང་བར་རབ་དཀོན་པ་༑༑་ཐུབ་པ་དེ་རིང་ཁྱོད་མཐོང་འབྲས་བུ་མཆིས་༑༑
དེ་ནས་འདུད་བྱས་དོ་ཤལ་རབ་འཕྱང་བས་༑༑་ཞབས་ལ་ཕྱག་འཚལ ༼༦༽ རངས་པ་སྐྱེས་གྱུར་ནས་༑༑ དགྲ་ཐུལ་ག་ཡས་ནས་ཡོངས་སུ་བསྐོར་བྱས་ཏེ་༑༑་ལྷ་ཡི་འཇིག་རྟེན་མངོན་ཕྱོགས་མཁའ་ལ་སོང་༑༑
དེ་ནས་སྔོན་སེམས་ཅན་དམྱལ་བའི་ལྷའི་བུ་ཚོང་པ་ཁེ་སྤོགས་རྙེད་པ་ལྟ་བུ་དང་༑་ཞིང་པ་ལོ་ཏོག་འབྱོར་བ་ལྟ་བུ་དང་༑་དཔའ་བོ་ག་ཡུལ ༼༧༽ ལས་རྣམ་པར་རྒྱལ་བ་ལྟ་བུ་དང་༑་ནད་པ་ནད་ཐམས་ཅད་ལས་ཡོངས་སུ་ཐར་བལྟ་བུར་གྱུར་ཏེ་༑་ཆ་ལུགས་གང་གིས་བཅོམ་ལྡན་འདས་ཀྱི་སྤྱན་སྔར་འོངས་པ་རི་ཆ་ལུགས་དེ་ཉིད་ཀྱིས་རང་གི་གནས་སུ་སོང་ངོ་༑༑
དེའི་ལྷན་ཅིག་གནས་པ་དགེ་འདུན་གྱི་གནས་བརྟན་དགྲ་བཅོམ ༼༡༢༣བ༡༽ པ་ཟས་ཀྱི་གྲལ་དུ་འདུག་སྟེ་༑་དེའི་ལྷན་ཅིག་གནས་པ་གཞན་ཞིག་དགེ་འདུན་ལ་ཆུ་འགྲིམ་པར་བྱེད་དོ་༑༑ཇི་ཙམ་ན་དགེ་འདུན་གྱི་གནས་བརྟན་དེས་ཆུ་ཁ་པོར་དུ་བླངས་ནས་སོར་མོའི་རྩེ་མོས་རེག་ན་ཤིན་ཏུ་གྲངས་ནསྡེས་བསམས་པ་༑་བདག་ཅག་ནི་ཆུ་ཤིན་ཏུ་གྲང་མོ་འདི་ལྟ་བུ་འཐུང ༼༢༽ ན་༑་མཁན་པོ་ནི་སེམས་ཅན་དམྱལ་བ་ཆེན་པོ་མནར་མེད་པ་ན་ཟངས་ཁུ་བསྐོལ་བ་འཐུང་ངོ་སྙམ་ནས་༑དེས་སེམས་ཅན་དམྱལ་བ་ཆེན་པོ་མནར་མེད་པར་རྣམ་པར་བལྟ་བར་བརྩམས་ན་མི་སྣང་ངོ་༑༑དུད་འགྲོ་དང་༑་ཡི་དགས་དང་༑་མི་དང་༑་སེམས་ཅན་དམྱལ་བ ༼༣༽ གཞན་རྣམས་སུ་ཡང་རྣམ་པར་བལྟས་ན་༑་དེ་རྣམས་ན་ཡང་མི་སྣང་ནས་༑་ལྷ་རྣམས་ཀྱི་བར་གྱི་ནང་དུ་རྣམ་པར་བལྟ་བར་བརྩམས་ན་༑་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་ཏེ་ལྷར་གྱུར་པས་བཅོམ་ལྡན་འདས་ཀྱི་སྤྱན་སྔར་བདེན་པ་མཐོང་པར་བྱས་ཏེ་ལྷ་རྣམས་ཀྱི་ནང ༼༤༽ ན་འདུག་པ་མཐོང་ནསའཛུམ་པ་སྔོན་དུ་བཏང་སྟེ་༑་བཅོམ་ལྡན་འདས་ལ་དད་པ་ཐོབ་ནས་༑་ཀྱེ་མ་སངས་རྒྱས་༑་ཀྱེ་མ་ཆོས་༑་ཀྱེ་མ་དགེ་འདུན་༑་ཀྱེ་མ་ཆོས་ཀྱི་ལེགས་པར་གསུངས་པ་ཉིད་༑་འདི་ལྟར་སྡིག་པ་བྱེད་པ་ལོག་པར་ལྟུང་བར་སོང་བ་དེ་ལྟ་བུ་དག་གིས་ཀྱང་ཡོན་ཏན ༼༥༽ གྱི་ཚོགས་འདི་ལྟ་བུ་ཐོབ་པོ་ཞེས་ཆེད་དུ་བརྗོད་པ་ཆེད་དུ་བརྗོད་དོ་༑༑
མཁན་པོ་གཅིག་པ་དེས་དེ་རངས་ཤིང་མགུ་བ་དང་༑་མཆོག་ཏུ་དགའ་བ་མཐོང་ནས་སྤྲས་པ་༑་ཚེ་དང་ལྷན་པ་ཁྱོད་མཁན་པོ་དུས་ལ་བབ་པས་བདག་དགེ་འདུན་གྱི་གནས་བརྟན་དུ་གྱུར་ཏོ་སྙམ་ནས་རངས་ཤིང་མགུ ༼༦༽ པ་དང་མཆོག་ཏུ་དགའ་བར་གྱུར་ཏམ་༑དེས་སྨྲས་པ་༑་ཆེ་དང་ལྡན་པ་རེ་ཞིག་ཁྱོད་ཀྱི་དྲི་བའི་ལན་གདབ་པའི་དུས་མ་ཡིན་གྱིས་༑་དགེ་འདུན་གྱི་ནང་དུ་དྲིས་ཤིག་དང་དེར་ཁྱོད་ཀྱི་དུ་བའི་ལན་གདབ་པའི་དུས་ལ་བབ་པར་འགྱུར་རོ་༑༑ཇི་ཙམ་ན་དུས་གཞན་ཞིག་ན་དགེ་སློང་གི་དགེ ༼༧༽ འདུན་ཚོགས་ཤིང་འཁོད་པ་ན་༑་དགེ་འདུན་གྱི་གནས་བརྟན་གྱིས་མཁན་པོ་གཅིག་པ་དེ་ལ་དྲིས་པ་༑ཚེ་དང་ལྡན་པ་ཁྱོད་ཀྱིས་དེའི་ཚེ་ཅི་སྨྲསྡེས་སྨྲས་པ་༑་ཁྱོད་ལ་ཁོ་བོས་ཁྱོད་མཁན་པོ་དུས་ལ་བབ་པས་བདག་དགེ་འདུན་གྱི་གནས་བརྟན་དུ་གྱུར་ཏོ་སྙམ་ནས་རངས་ཤིང་མགུ་བ ༼༡༢༤ཨ༡༽ དང་མཆོག་ཏུ་དགའ་བར་གྱུར་ཏམ་ཞེས་སྨྲས་སོ་༑༑དེས་སྐབས་དེ་དགེ་འདུན་གྱི་ནང་དུ་དེ་ལ་རྒྱ་ཆེར་བརྗོད་པ་དང་༑དེ་ཡང་ཡི་རངས་ཤིང་དགེ་སློང་རྣམས་ཀྱང་ཀྱེ་མ་སངས་རྒྱས་༑་ཀྱེ་མ་ཆོས་༑་ཀྱེ་མ་དགེ་འདུན་༑་ཀྱེ་མ་ཆོས་ཀྱི་ལེགས་པར་གསུངས་པ ༼༢༽ ཉིད་འདི་ལྟར་སྡིག་པ་བྱེད་པ་ལོག་པར་ལྟུང་བར་སོང་བདེ་ལྟ་བུ་དག་གིས་ཀྱང་ཡོན་ཏན་གྱི་ཚོགས་དེ་ལྟ་བུ་ཐོབ་བོ་ཞེས་ཆེད་དུ་བརྗོད་པ་ཆེད་དུ་བརྗོད་དོ་༑༑་༑༑
----------
འདུལ་བ་གཞི་༑་བམ་པོ་བཅུ་གཅིག་པ་༑ སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ ༼༣༽ མགོན་མེད་བྲས་སྦྱིན་གྱི་ཀུན་དགའ་ར་བ་ན་བཞུགས་སོ་༑༑མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད་༑་དགའ་བར་བྱེད་༑་དགའ་མགུར་སྤྱོད་པར་བྱེད་དོ་༑༑རྩེ་བར་བྱེད་༑་དགའ་བར་བྱེད་༑་དགའ ༼༤༽ མགུར་སྤྱོད་པར་བྱེད་པ་དེའི་བུ་བྱུང་ནས་༑་དེ་དུས་གཞན་ཞིག་ན་ནེའུ་ལྡངས་དང་ལྷན་ཅིག་ཁྱིམ་ཞིག་གི་དྲུང་དུ་སོང་པ་ན་ཁྱིམ་དེའི་སྟེང་ན་བུ་མོ་ཞིག་འདུག་པ་དེས་དེའི་སྟེང་དུ་མེ་ཏོག་གི་ཆུན་པོ་འབངས་པ་དང་༑་དེས་བུ་མོ་དེ་མ་ཐོང་ངོ་༑༑ནེའུ་ལྡངས་ཀྱིས་སྨྲས་པ་༑་གྲོགས་པོ་ཁྱོད་ཀྱིས་ཁྱིམ་དེར་བརྡ ༼༥༽ མ་བྱས་སམ་༑དེས་སྨྲས་པ་༑་དེ་ཡིན་ཏེ་༑་ཁོ་བོས་བརྡ་བྱས་སོ་༑༑དེས་སྨྲས་པ་༑་གྲོགས་པོ་ཁྱི་མ་འདི་ནི་ཡང་བ་ཡིན་གྱིས་མ་འཇུག་ཤིག་༑་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་ཞེས་དེས་ཉིན་ཐོག་ཐག་འཕྱན་དུ་བཅུག་སྟེ་ཕའི་གན་དུ་ཁྲིད་ནས་སྨྲས་པ་༑་ཡབ་ཁྱོད་ཀྱི་བུ་འདིས་ཀྱིམ་ཆེ་གེ་མོ་ཞིག ༼༦༽ ཏུ་བརྡ་བྱས་པ་༑་ཁོ་བོ་ནི་ཉིན་ཐོག་ཐག་ཏུ་བསྲུངས་ཀྱིས་༑་ད་ཁྱོ་ཀྱིས་མཚན་མོ་སྲུངས་ཤིག་༑་ཁྱིམ་དེ་ནི་ཡང་བ་ཡིན་གྱིས་འཇུག་ཏུ་མ་གཞུག་ཅིག་༑་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་༑དེས་སྨྲས་པ་༑་བུ་ཁྱོད་ཀྱིས་ཁོ་བོ་ལ་བསྙད་པ་ཁྱོད་ཀྱིས་ལེགས་པར ༼༧༽ བྱས་སོ་༑༑དེས་ཁྱེའུ་དེ་ཁྱིམ་གྱི་ནང་དུ་མལ་བཅས་ཏེ་༑་གྱོ་མོ་གཉིས་དང་༑་ཆུ་དང་༑་ས་དག་བཞག་ནས་ཁྱིམ་དེར་བཅུག་སྟེ་༑་བདག་ཉིད་སྒོར་ཁྲི་བཅས་ནས་ཉལ་ལོ་༑༑དེས་སྨྲས་པ་༑་ཡབ་སྒོ་ཕྱེ་ཤིག་༑་བུ་ཅིའི་ཕྱིར་༑་གཅིར་འགྲོའོ་༑༑དེས་སྨྲས་པ་༑་བུ་འདི་ཉིད་དུ ༼༡༢༤བ༡༽ ཁོ་བོས་གྱོ་མོ་བཞག་གིས་དེར་གཅི་ཤིག་༑་དེས་ཡུད་ཙམ་ཞིག་བསྡད་དེ་སྨྲས་པ་༑་ཡབ་སྒོ་ཕྱེ་ཤིག་༑་བུ་ཅིའི་ཕྱིར་༑་བཤང་དུ་འགྲོའོ་༑༑དེས་སྨྲས་པ་༑་བུ་འདི་ཉིད་དུ་ཁོ་བོས་གྱོ་མོ་དང་༑་ཆུ་དང་༑་ས་དག་བཞག་གིས་འདི་ཉིད་དུ་བཤང་བ་བྱོས་ཤིག་༑་དེས་ཡང་ཡུད ༼༢༽ ཙམ་ཞིག་བསྡད་དེ་སྨྲས་པ་༑་ཡབ་སྒོ་ཕྱེ་ཤིག་༑དེས་སྨྲས་པ་༑་བུ་ཁྱོད་གང་དུ་འགྲོ་འདོད་པ་ཁོ་བོས་མི་ཤེས་སམ་ཅི་༑་ཁོ་བོས་སྒོ་དབྱེ་བར་མི་ནུས་སོ་༑༑ཡག་ཁོ་བོས་ཁྱོད་བསད་དོ་༑༑དེས་སྨྲས་པ་༑་བུ་ཁོ་བོ་ཤི་བ་ནི་བླའི་༑་ཁོ་བོ་བུ་ཤི་བ་ལ་ལྟ་ནི་མི་ཕོད་དོ་༑༑འདོད་དུ ༼༣༽ པ་སྟེན་པས་ནི་སྡིག་པའི་ལས་མི་བྱ་བ་ཅི་ཡང་མེད་པས་སྙིང་རྗེ་མེད་པའི་སེམས་དང་ལྡན་པ་འཇིག་རྟེན་ཕ་རོལ་བཏང་བ་དེས་རལ་གྲི་ཤུབས་ནས་ཕྱུང་སྟེ་༑་དེའི་མགོ་དྲུངས་ནས་བཅད་དེ་ས་ལ་བསྒྱེལ་ཏོ་༑༑དེས་ཕ་བསད་ནས་སོང་བ་དང་སེམས་ཅན་སྡིག་པའི་ལས་བྱས་པ་འདར་བས་བུ་མོ ༼༤༽ དེས་དེ་ལ་སྨྲས་པ་༑་རྗེའི་སྲས་འདི་ན་སུ་ཡང་མ་མཆིས་ཏེ་༑་བདག་བུ་མོ་དང་གཉིས་སུ་བས་ཀྱིས་མ་བསྙེངས་ཤིག་༑དེས་བསམས་པ་༑་དེ་འདི་ལ་སྨྲས་ན་དགའ་བར་འགྱུར་རོ་སྙ་མ་ནས་༑་བཟད་མོ་ཁོ་བོས་ཁྱོད་ཀྱི་ཕྱིར་ཕ་བསད་དོ་༑༑དེས་སྨྲས་པ་༑་ཅི་ཕ་བའམ་༑་འོན ༼༥༽ ཏེ་སྐྱེད་ཕ་༑དེས་སྨྲས་པ་༑་སྐྱེད་ཕའོ་༑༑དེས་བསམས་པ་༑་འདི་ཡོན་ཏན་དག་མངོན་པར་མི་ཤེས་ཏེ་ཕ་གསོད་པར་བྱེད་པས་གང་གི་ཚེ་བདག་ལ་ཁྲོ་བ་སྐྱེས་ན་༑་བདག་ལ་གནས་སྐབས་ཅི་ཞིག་འབྱུང་བར་འགྱུར་སྙམ་ནསྡེས་སྨྲས་པ་༑་རྗེའི་སྲས་བདག་སྟེང་གི་ཁང་ཐོག ༼༦༽ ཏུ་འཛེགས་ནས་སླར་མཆི་བའི་བར་དུ་རེ་ཞིག་གཞེས་ཤིགདེས་སྨྲས་པ་༑་དེ་ན་དེ་བཞིན་གྱིས་ཤིག་དེ་སྟེང་གི་ཁང་ཐོག་ཏུ་འཛེགས་ནས་ཆོས་རྐུན་པ་ཆོམ་རྐུན་པ་ཞེས་བྱ་བ་སྒྲ་ཕྱུང་བ་དང་༑་དེ་འཇིགས་ཤིང་སྐྲག་ནས་ཕྲོས་ཏེ་རང་གི་ཁྱིམ་དུ་སོང་ནས་སྒོ་དྲུད་དུར་ལ་གྲི་བཞག་སྟེ་ཆོམ ༼༧༽ རྐུན་པ་དེ་ནི་འདི་ཡིན་ཏེ་༑་ཁོ་པོའི་ཕ་བསད་ནས་བྲོས་སོ་ཞེས་སྒྲ་ཕྱུང་ནས་༑་དེས་ཕའི་རོ་དེ་བཀུར་སྟི་བྱས་ཏེ་སོང་ངོ་༑༑སེམས་ཅན་སྡིག་པའི་ལས་བྱས་པས་ནི་བརྟན་པ་མི་རྙེད་པས་དེ་མུ་སྟེགས་ཅན་གྱི་གནས་དང་དགའ་ཐུབ་ཀྱི་ནགས་དེ་དང་དེ་དག་ཏུ་སོང་སྟེ་དྲིས་པ་༑་ཤེས་ལྡན ༼༡༢༥ཨ༡༽ དག་ལས་ཅི་ཞིག་བྱས་ན་དེས་སྡིག་པའི་ལས་ཟད་པར་འགྱུར་༑་དེ་ན་ཁ་ཅིག་ན་རེ་མེར་ཞུགས་ཤིག་ཅེས་ཟེར་རོ་༑༑ཁ་ཅིག་ན་རེ་དུག་ཟོ་ཤིག་ཅེས་ཟེར་རོ་༑༑ཁ་ཅིག་ན་རེག་ཡང་སར་མཆོངས་ཤིག་ཅེས་ཟེར་རོ་༑༑ཁ་ཅིག་ན་རེ་ཆུར་མཆོངས་ཤིག་ཅེས་ཟེར་རོ་༑༑༼༢༽ ཁ་ཅིག་ན་རེ་ཐག་པས་འགེགས་ཏེ་ཤི་ཤིག་ཅེས་ཟེར་ཏེ་༑་ཐམས་ཅད་ཀྱང་ཤི་བའི་ཐབས་སྟོན་པར་བྱེད་ཀྱི་༑་ངེས་པར་འབྱུང་བའི་ཐབས་སྟོན་པ་ནི་འགའ་ཡང་མེད་དོ་༑༑དེ་དུས་གཞན་ཞིག་ན་རྒྱལ་བྱེད་ཀྱི་ཚལ་དུ་སོང་བ་དང་༑་དེས་དེ་ན་དགེ་སློང་ཞིག་༑་གང་གིས་སྡིག་པའི ༼༣༽ ལས་བྱས་པ་༑༑དགེ་བ་ཡིས་ནི་འགོག་བྱེད་དེ་༑༑ཉི་ཟླ་སྤྲིན་ནས་བྱུང་བ་ལྟར་༑༑འཇིན་རྟེན་འདིར་ནི་དེ་སྣང་འགྱུར་༑༑ཞེས་ཁ་ཏོན་ཟེར་བ་ཐོས་ནས་དེས་བསམས་པ་༑་སྡིག་བའི་ལས་ཀྱང་དགག་པར་ནུས་ཀྱིས་༑་འདི་དག་གི་ནང་དུ་རབ་ཏུ་འབྱུང་བར་བྱའོ་སྙམ་ནས་༑ ༼༤༽ དགེ་སློང་གི་གན་དུ་སོང་སྟེ་སྨྲས་པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑དེས་དེ་རབ་ཏུ་བྱུང་ཞིང་བསྙེན་པར་རྫོགས་པར་བྱས་ནས་དེས་ཤིན་ཏུ་བརྩོན་འགྲུས་བརྩམས་ཏེ་བཀླག་པར་བརྩམས་སོ་༑༑དེས་ཀློག་ཅིང་ཁ་ཏོན་བྱེད་པ་ན་སྡེ་སྣོད་གསུམ་བཀླགས་ཤིང་སྡེ ༼༥༽ སྣོད་གསུམ་དང་ལྡན་པ་༑་རིགས་པ་དང་གྲོལ་བའི་སྤོབས་པ་ཅན་དུ་གྱུར་ཏོ་༑༑དེ་ལ་དགེ་སློང་དག་གིས་སྨྲས་པ་༑་ཚེ་དང་ལྡན་པ་ཁྱོད་བརྩོན་འགྲུས་འདིས་ཅི་ཞིག་དོན་དུ་གཉེར་༑དེས་སྨྲས་པ་༑་སྡིག་པའི་ལས་ཟད་པར་བྱའོ་༑༑ཁྱོད་ཀྱིས་སྡིག་པའི་ལས་ཅི་ཞིག་བྱས་༑ ༼༦༽ པ་བསད་དོ་ཅི་ཕ་པའམ་༑་འོན་ཏེ་སྐྱེད་ཕ་ཡིན་༑དེས་སྨྲས་པ་༑་སྐྱེད་ཕ་ཡིན་ནོ་ཞེས་ཟེར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་འདི་ནི་གང་ཟག་ཕ་བསད་པ ༼༧༽ བསྙིལ་བར་འོས་པ་ཡིན་ཏེ་༑་དགེ་སློང་དག་གང་ཟག་བསད་པ་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་དགེ་སློང་དག་ཁྱེད་ཀྱིས་གང་ཟག་ཕ་བསད་པ་ཆོས་འདུལ་བ་འདི་ལས་བསྙེན་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང་བར་འདོད་པར་འོངས་ན་༑་དེས ༼༡༢༥བ༡༽ དེལ་ཕ་བསད་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑དེས་བསམས་པ་༑་ཅི་དེ་འབབས་པར་བྱའམ་༑་མཐའ་འཁོབ་ཅིག་ཏུ་འགྲོ་བར་བྱ་སྙམ་ནས་༑་དེས་མཐའ་འཁོབ་ཏུ་སོང་སྟེ་ཁྱིམ་བདག་ཅེག་རྗེས་སུ ༼༢༽ འཇུག་པར་བྱས་སོ་༑༑དེས་མངོན་པར་དང་པས་དེའི་ཕྱིར་གཙུག་ལག་ཁང་རྩིག་ཏུ་བཆུག་སྟེ་༑་དེར་ཕྱོགས་དང་ཡུལ་ཐ་དང་པ་ན་འཁོད་པའི་དགེ་སློང་དག་གནས་ཤིང་དེའི་གདམས་ངག་གིས་མང་པོ་དག་གིས་དགྲ་བཅོམ་པ་ཉིད་མངོན་དུ་བྱས་སོ་༑༑དེ་དུས་གཞན་ཞིག་ན་ན ༼༣༽ བར་གྱུར་ནས་རྩ་བ་དང་༑་སྔོང་བུ་དང་༑་ལོ་མ་དང་༑་མེ་ཏོག་དང་༑་འབྲས་བུའི་སྨན་དག་གིས་རིམ་གྲོ་བྱས་ན་ཉམ་དམས་པ་ཉིད་དུ་གྱུར་ནས་༑་དེས་ལྷན་ཅིག་གནས་པ་རྣམས་ལ་སྨྲས་པ་༑་ཚོ་དང་ལྡན་པ་དག་ཁོ་བོའི་ཕྱིར་དགེ་འདུན་ལ་བསྲོ་ཁང་གྱིས་ཤིག་༑་དེ་རྣམས ༼༤༽ ཀྱིས་དེའི་ཕྱིར་བསྲོ་ཁང་བྱས་སོ་༑༑བསགས་པ་ཀུན་གྱི་མཐའ་ཟད་ཅིང་༑༑མཐོན་པོ་རྣམས་ཀྱི་མཐའ་ལྟུང་འགྱུར་༑༑ཕྲད་པའི་མཐའ་ནི་འབྲལ་བ་སྟེ་༑༑གསོན་པའི་མཐའ་ནི་འཆིབ་ཡིན་༑༑ཞེས་བྱ་བ་ཡིན་པས་དེ་ཤི་ཤིང་དུས་ལ་བབ་ནས་སེམས་ཅན་དམྱ་ལ་བ་ཆེན་པོ ༼༥༽ མནར་མེད་པར་སྐྱེས་སོ་༑༑དེའི་ལྟན་ཅིག་གནས་པ་དགྲ་བཅོམ་པ་ཞིག་གིས་བདག་གི་མཁན་པོ་གང་དུ་སྐྱེས་ཞེས་སེམས་པ་ལ་ཞུགས་ནས་༑་དེས་ལྷ་རྣམས་ཀྱི་ནང་དུ་རྣམ་པར་བལྟ་བར་བརྩམས་ནམ་མཐོང་ཞིང་མེ་དང་༑་དུད་འགྲོ་དང་༑་ཡི་དགས་རྣམས་ཀྱི་ནང་དུ་རྣམ་པར་བལྟ ༼༦༽ བར་བརྩམས་ན་༑་སེམས་ཅན་དམྱལ་བ་ཆེན་པོ་མནར་མེད་པར་སྐྱེས་པར་མཐོང་ནསྡེས་བསམས་པ་༑་མཁན་པོ་ནི་ཚུལ་ཁྲིམས་དང་ལྡན་པ་༑་མང་དུ་ཐོས་པ་༑་ཆོས་ཀྱི་འཁོར་སྡུད་སྡུད་པ་ཡིན་ན་དེས་ལས་ཅི་ཞིག་བྱས་ན་༑་དེས་སེམས་ཅན་དམྱལ་བ་ཆེན་པོ་མནར་མེད་པར ༼༧༽ སྐྱེས་སྙམ་ནས་བསམས་ན་༑་ཕ་བསད་པ་ཡིན་པར་མཐོང་ངོ་༑༑དེ་མནར་མེད་པའི་འོད་ཟེར་དག་གིས་ཕོག་པ་དང་སྨྲས་པ་༑་ཀྱེ་མ་བསྲོ་ཁང་འདི་མེ་རེ་ཚ་ཞེས་སྨྲས་པ་དང་༑་སེམས་ཅན་དམྱལ་བའི་སྲུང་མས་ཐོ་བ་བླངས་ཏེ་མགོར་བསྣུན་ནས་སྐལ་ཆད་ཁྱོད་ལ་བསྲོ་ཁང་གལ་ཡོད་༑༼༡༢༦ཨ༡༽ འདི་ལྟར་འདི་ནི་སེམས་ཅན་དམྱལ་བ་ཆེན་པོ་མནར་མེད་པ་ཡིན་ནོ་ཞེས་སྨྲས་སོ་༑༑དེ་དགེ་བའི་སེམས་ཀྱིས་དུས་བྱས་ནས་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་སོ་༑༑ལྷའི་བུའམ་ལྟའི་བུ་མོའི་ཆོས་ཉིད་ནི་སྐྱེས་ནས་རིང་པོ་མ་ལོན་པ་ལ་སེམས་གསུམ་སྐྱེ ༼༢༽ སྟེ་༑་གང་ནས་སི་འཕོས་པ་དང་༑་གང་དུ་སྐྱེས་པ་དང་༑་ལས་གང་གིས་སྐྱེས་པའོ་༑༑དེས་སེམས་ཅན་དམྱལ་བ་རྣམས་ཀྱི་ནང་ནས་ཤི་འཕོས་པ་དང་༑་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་པ་དང་༑་དགེ་འདུན་ལ་བསྲོ་ཁང་གི་ཁྲུས་བྱས་པས་སྐྱེས་པ་མཐོང ༼༣༽ ངོ་༑༑
དེ་ནས་སྔོན་སེམས་ཅན་དམྱལ་བའི་ལྷའི་བུ་དེ་འདི་སྙམ་དུ་སེམས་ཏེ་༑་གང་གི་ཕྱིར་བདག་ཞག་ལོན་པར་གནས་ཏེ་བཅོམ་ལྡན་འདས་ལ་བལྟ་བ་དང་༑་བསྙེན་བཀུར་བྱ་བའི་ཕྱིར་ཉེ་པར་འགྲོ་བ་ནི་བདག་གི་ཚུལ་དང་མཐུན་པ་མ་ཡིན་གྱིས་༑་བདག་ཞག་ལོན་པར་མ་གནས ༼༤༽ ཕ་ཁོ་ནར་བཅོམ་ལྡན་འདས་ལ་བལྟ་བ་དང་༑་བསྙེན་བཀུར་བྱ་བའི་ཕྱིར་ཉེ་བར་འགྲོའོ་སྙམ་མོ་༑༑
དེ་ནས་སྔོན་སེམས་ཅན་དམྱལ་བའི་ལྷའི་བུ་རྣ་ཆ་གདུབ་ཀོར་ག་ཡོ་ཞིང་དྲི་མ་མེད་པ་ཐོགས་ཏེ་༑་དོ་ཤལ་དང་སེ་མོ་དོས་བརྒྱན་པའི་ལུས་ཀྱིས་ལྷའི་ཨུཏཔལ་དང་༑་པར་མ ༼༥༽ དང་༑་ཀུ་མུད་དང་༑་བད་མ་དཀར་པོ་དག་གིས་ཐུ་བ་བཀང་སྟེ་༑་ཁ་དོག་ཤིན་ཏུ་འདས་པས་མཚན་མོ་ལ་བབ་པ་དང་༑་བཅོམ་ལྡན་འདས་གལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་མེ་ཏོག་གིས་མངོན་པར་གཏོར་ཏེ་༑་བཅོམ་ལྡན་འདས་ཀྱི་ཞབས་ཀྱི་གཉིས་ལ་མགོ ༼༦༽ པོས་ཕྱག་འཚལ་ནས་མཐའ་གཅིག་ཏུ་འདུག་པ་དང་༑་འདི་ལྟར་སྔོན་སེམས་ཅན་དམྱལ་བའི་ལྷའི་བུའི་ཁ་དོག་གི་མཐུས་རྒྱལ་བྱེད་ཀྱི་ཚལ་ཐམས་ཅད་སྣང་བ་རྒྱ་ཆེན་པོས་ཁྱབ་པར་གྱུར་ཏོ་༑༑
དེ་ནས་བཅོམ་ལྡན་འདས་ཀྱིས་སྔོན་སེམས་ཅན་དམྱལ་བའི་ལྷའི་བུའི་བསམ་པ་དང་༑་བག ༼༧༽ ལ་ཉལ་བ་དང་༑་ཁམས་དང་༑་རང་བཞིན་ཐུགས་སུ་ཚུད་ནས་གང་ཐོས་ནས་སྔོན་སེམས་ཅན་དམྱལ་བའི་ལྷའི་བུས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་སྟེ་༑་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་པ་དེ་ལྟ ༼༡༢༦བ༡༽ བུར་འཕགས་པའི་བདེན་པ་བཞི་ཡང་དག་པར་སོ་སོར་རྟོགས་པར་བྱེད་པའི་ཆོས་བསྟན་པར་མཛད་དོ་༑༑དེས་བདེན་པ་མཐོང་ནས་བཙུན་པ་བཅོམ་ལྡན་འདས་ཀྱིས་བདག་ལ་གང་མཛད་པ་འདི་ལྟ་བུ་ནི་བདག་ལ་ཕས་ཀྱང་མ་བགྱིས་༑་མས་ཀྱང་མ་བགྱིས་༑་རྒྱལ་པོས་ཀྱང་མ་བགྱིས ༼༢༽ ལྷ་རྣམས་ཀྱིས་ཀྱང་མ་བགྱིས་༑་སྔོན་གྱི་ཕ་མེས་དག་གིས་ཀྱང་མ་བགྱིས་༑་དགེ་སྤྱོད་དང་བྲམ་ཟེ་དག་གིས་ཀྱང་མ་བགྱིས་༑་བྱམས་པ་དང་༑་མཛའ་བཤེས་དང་༑་རྩ་ལག་གི་ཚོགས་ཀྱིས་ཀྱང་མ་བགྱིས་ཏེ་༑་ཁྲག་དང་མཆི་མའི་རྒྱ་མཚོ་ནི་བསྐམས་༑་རུས་པའི་རི་དག ༼༣༽ ལས་ནི་བསྐྲལ་༑་ངན་སོང་གི་སྒོ་དག་ནི་བཀུམ་༑་མཐོ་རིས་དང་ཐར་པའི་སྒོ་དག་ནི་ཕྱེ་༑་སེམས་ཅན་དམྱལ་བ་དང་༑་དུད་འགྲོ་དང་༑་ཡི་དགས་དག་ནས་ནི་རྐང་པ་ཕྱུང་༑་ལྷ་དང་མི་རྣམས་ཀྱི་ནང་དུ་ནི་བཞག་གོ་ཞེས་ལན་གསུམ་ཆེད་དུ་བརྗོད་བ་ཆེད་དུ་བརྗོད་དོ་༑༑
ཡང་སྨྲས ༼༤༽ པ་༑ ཁྱོད་མཐུས་རབ་དྲག་ཉེས་པ་མང་ལྡན་པའི་༑༑་ངན་སོང་ཤུལ་བཀག་བསོད་ནམས་རབ་ལྡན་པའི་༑༑ མཐོ་རིས་འགྲོ་བ་ཕྱེ་ཞིང་བདག་གིས་ནི་༑༑་མྱ་ངན་འདས་པའི་ཤུལ་ཡང་ཐོབ་པར་གྱུར་༑༑
ཤིན་ཏུ་རྣམ་དག་ཁྱོད་བརྟེན་བདག་གིས་ནི་༑༑་དེ་རིང་སྤྱོན་བྲལ་དག ༼༥༽ པའི་མིག་ཐོབ་ཅིང་༑༑ གོ་འཕང་ཞི་བ་འཕགས་པ་དགྱེས་ཐོབ་སྟེ་༑༑་སྡུག་བསྔལ་རྒྱ་མཚོའི་ཕ་རོལ་རྒལ་བར་གྱུར་༑༑
འགྲོ་བར་ལྷ་མིན་མི་དང་ལྷས་མཆོད་པ་༑༑་སྐྱེ་དང་རྒ་དང་ན་འཆི་བྲལ་བ་པོ་༑༑ སྲིད་པ་སྟོང་དུ་མཐོང་བར་རབ་དཀོན་པ་༑༑་ཐུབ་པ་དེ་རིང་ཁྱོད་མཐོང་འབྲས་བུ ༼༦༽ མཆིས་༑༑
དེ་ནས་འདུད་བྱས་དོ་ཤལ་རབ་འཕྱང་བས་༑༑་ཞབས་ལ་ཕྱག་འཚལ་རངས་པ་སྐྱེས་གྱུར་ནས་༑༑ དགྲ་ཐུལ་ག་ཡས་ནས་ཡོངས་སུ་བསྐོར་བྱས་ཏེ་༑༑་ལྷ་ཡི་འཇིག་རྟེན་མངོན་ཕྱོགས་མཁའ་ལ་སོང་༑༑
དེ་ནས་སྔོན་སེམས་ཅན་དམྱལ་བའི་ལྷའི་བུ་ཚོང་ཁེ་སྤོགས ༼༧༽ རྙེད་པ་ལྟ་བུ་དང་༑་ཞིང་པ་ལོ་ཏོག་འབྱོར་པ་ལྟ་བུ་དང་༑་དཔའ་བོ་ག་ཡུལ་ལས་རྣམ་པར་རྒྱལ་བལྟ་བུ་དང་༑་ནད་པ་ནད་ཐམས་ཅད་ལས་ཡོངས་སུ་ཐར་པ་ལྟ་བུར་གྱུར་ཏེ་༑་ཆ་ལུགས་གང་གིས་བཅོམ་ལྡན་འདས་ཀྱི་སྤྱན་སྔར་འོངས་པའི་ཆ་ལུགས་དེ་ཉིད་ཀྱིས་རང་གི་གནས་སུ ༼༡༢༧ཨ༡༽ སོང་དོ་༑༑དེའི་ལྷན་ཅིག་གནས་པ་དགེ་འདུན་གྱི་གནས་བརྟན་དགྲ་བཅོམ་པ་ཟས་ཀྱི་གྲལ་དུ་འདུག་སྟེ་དེའི་ལྷན་ཅིག་གནས་པ་གཞན་ཞིག་དགེ་འདུན་ལ་ཆུ་འགྲིམ་པར་བྱེད་དོ་༑༑ཇི་ཙམ་ན་དགེ་འདུན་གྱི་གནས་བརྟན་དེས་ཆུ་ཁ་པོར་དུ་བླུགས་ནས་སོར་མོའི་རྩེ་མོས་རེག ༼༢༽ ན་ཤིན་ཏུ་གྲངས་ནས་དེས་བསམས་པ་༑་བདག་ཅག་ནི་ཆུ་ཤིན་ཏུ་གྲང་མོ་འདི་ལྟ་དུ་འཐུང་ན་མཁན་པོ་ནི་སེམས་ཅན་དམྱལ་བ་ཆེན་པོ་མནར་མེད་པ་ན་ཟངས་ཁུ་བསྐོལ་པ་འཐུང་ངོ་སྙམ་ནས་༑་དེས་སེམས་ཅན་དམྱལ་བ་ཆེན་པོ་མནང་མེད་པར་རྣམ་པར་བལྟ་བར་བརྩམས་ན་མི་སྣང་ངོ་༑ ༼༣༽ དུད་བགྲོ་དང་༑་ཡི་དགས་དང་༑་མི་དང་༑་སེམས་ཅན་དམྱལ་བ་གཞན་རྣམས་སུ་ཡང་རྣམ་པར་བལྟས་ན་དེ་རྣམས་ན་ཡང་མི་སྣང་ནས་༑་ལྷ་རྣམས་ཀྱི་ནང་དུ་རྣམ་པར་བལྟ་པར་བརྩམས་ན་༑་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་ཏེ་༑་ལྷར་གྱུར་པས་བཅོམ་ལྡན་འདས ༼༤༽ ཀྱི་སྤྱན་སྔར་བདེན་པ་མཐོང་བར་བྱས་ཏེ་༑་ལྷ་རྣམས་ཀྱི་ནང་ན་འདུག་པ་མཐོང་ནས་འཛུམ་པ་སྡོན་དུ་བཏང་སྟེ་༑་བཅོམ་ལྡན་འདས་ལ་དང་པ་ཐོབ་ནས་༑་ཀྱེ་མ་སངས་རྒྱས་༑་ཀྱེ་མ་ཆོས་༑་ཀྱེ་མ་དགེ་འདུན་༑་ཀྱེ་མ་ཆོས་ཀྱི་ལེགས་པར་གསུངས་པ་ཉིད་༑་འདི་ལྟར་སྡིག་པ་བྱེད་པ་༑ ༼༥༽ ལོག་པར་ལྟང་བར་སོང་བ་དེ་ལྟ་བུ་དག་གིས་ཀྱང་ཡོན་ཏན་གྱི་ཚོགས་འདི་ལྟ་བུ་ཐོབ་པོ་ཞེས་ཆེད་དུ་བརྗོད་པ་ཆེད་དུ་བརྗོད་དོ་༑༑མཁན་པོ་གཅིག་པ་དེས་དེ་རངས་ཤིང་མགུ་བ་དང་མཆོག་ཏུ་དགའ་བར་མཐོང་ནས་སྨྲས་པ་༑་ཚེ་དང་ལྡན་པ་ཁྱོད་མཁན་པོ་དུས་ལ་བབ་པས་བདག་ནི ༼༦༽ དགེ་འདུན་གྱི་གནས་བརྟན་དུ་གྱུར་ཏོ་སྙམ་ནས་རངས་ཤིང་མགུ་བ་དང་མཆོག་ཏུ་དགའ་བར་གྱུར་ཏམ་༑དེས་སྨྲས་པ་༑་ཚེ་དང་ལྡན་པ་རེ་ཞིག་ཁྱོད་ཀྱི་དྲི་བའི་ལན་གདབ་པའི་དུས་མ་ཡིན་གྱིས་༑་དགེ་འདུན་གྱི་ནང་དུ་དྲིས་ཤིག་དང་༑་དེར་ཁྱོད་ཀྱི་དྲི་བའི་ལན་གདབ་པའི་དུས་ལ ༼༧༽ བབ་པར་འགྱུར་རོ་༑༑ཇི་ཙམ་ན་དུས་གཞན་ཞིག་ན་དགེ་སློང་གི་དགེ་འདུན་ཚོགས་ཤིང་འཁོད་པ་ན་དགེ་འདུན་གྱི་གནས་བརྟན་གྱིས་མཁན་པོ་གཅིག་པ་དེ་ལ་དྲིས་པ་༑་ཚེ་དང་ལྡན་པ་ཁྱོད་ཀྱིས་དེའི་ཚེ་ཅི་སྨྲས་༑དེས་སྨྲས་པ་༑་ཁྱོད་ལ་ཁོ་བོས་ཁྱོད་མཁན་པོ་དུས་ལ་བབ་པས་བདག་དགེ ༼༡༢༧བ༡༽ འདུན་གྱི་གནས་བརྟན་དུ་གྱུར་ཏོ་སྙམ་ནས་རངས་ཤིང་མགུ་བ་དང་མཆོག་ཏུ་དགའ་བར་གྱུར་ཏམ་ཞེས་སྨྲས་སོ་༑༑དེས་སྐབས་དེ་དགེ་འདུན་གྱི་ནང་དུ་དེ་ལ་རྒྱ་ཆེར་བརྗོད་པ་དང་དེ་ཡང་ཡི་རངས་ཤིང་དགེ་སློང་རྣམས་ཀྱང་ཀྱེ་མ་སངས་རྒྱས་༑་ཀྱེ་མ་ཆོས་༑་ཀྱེ་མ་དགེ་འདུན་༑་ཀྱེ་མ་ཆོས ༼༢༽ ཀྱི་ལེགས་པར་གསུངས་པ་ཉིད་༑་འདི་ལྟར་སྡིག་པ་བྱེད་པ་༑་ལོག་པར་ལྟུང་བར་སེང་བདེ་ལྟ་བུ་དག་གིས་ཀྱང་ཡོན་ཏན་གྱི་ཚོགས་དེ་ལྟ་བུ་ཐོབ་པོ་ཞེས་ཆེད་དུ་བརྗོད་པ་ཆེད་དུ་བརྗོད་དོ་༑༑་༑༑
སྡོམ་ལ་༑ དགྲ་བཅོམ་བསད་དང་དགེ་འདུན་དབྱེན་༑༑ ངན་སེམས་ཀྱིས་ནི་ཁྲག་ཕྱུང་དང་༑༑ ཕམ་པར་འགྱུར་བ་བཞི་པོ ༼༣༽ དང་༑༑ གནས་ནས་དབྱུང་བ་གསུམ་ཡིན་ནོ་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རབ་ན་བཞུགས་སོ་༑༑གང་གི་ཚེ་བཅོམ་ལྡན་འདས་ཀྱིས་ལྟང་བྲང་གི་ཚལ་གསེབ་ཏུ་མ་ག་དྷཱའི་རྒྱལ་པོ་འཕོ་སྦྱངས་གཟུགས་ཅན་སྙིང་པོ ༼༤༽ ལྷ་བརྒྱང་ཁྲི་དང་༑་མ་ག་དྷཱའི་བྲམ་ཟེ་དང་ཁྱིམ་བདག་འབུམ་ཕྲག་དུ་མ་དག་དང་ལྷན་ཅིག་བདེན་བདག་ལ་བཀོད་པ་ན་༑་དེས་རང་གི་ཡུལ་དུ་དྲིལ་བསྒྲགས་པ་བྱེད་དུ་བཅུག་སྟེ་༑་ངའི་ཡུལ་དུ་སུས་ཀྱང་ཆོམ་རྐུན་མི་བྱའོ་༑༑་གང་ཞིག་བྱེད་པ་ན་ངས་དེ་ཡུལ་མེད་པར་བྱ་ཞིང་སྐྱིན་པ ༼༥༽ ནི་ང་ཉིད་ཀྱི་མཛོད་དང་བང་བ་ནས་སྦྱིན་པར་བྱའོ་ཞེས་བསྒོའོ་༑༑
གང་གི་ཚེ་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་གཞོན་ནུའི་དཔེའི་མདོ་སྡེས་བཏུལ་བ་དེའི་ཚེ་ན་དེས་ཀྱང་དྲིལ་བསྒྲགས་པ་བྱེད་དུ་བཅུག་སྟེ་༑་ངའི་ཡུལ་དུ་སུས་ཀྱང་ཆོམ་རྐུན་མི་བྱའོ་༑༑་གང་ཞིག་བྱེད་ན་དེ ༼༦༽ གསད་པའི་གྱོད་ལ་བསྐིན་ཅིང་སྐྱིན་པ་ནི་ང་ཉིད་ཀྱི་མཛོད་དང་བང་བ་ནས་སྦྱིན་པར་བྱའོ་ཞེས་བསྒོ་བ་དང་༑དེ་ནས་ཡུལ་མ་ག་དྷཱའི་ཆོམ་རྐུན་པ་གང་དག་ཡིན་པ་དང་༑་ཡུལ་གོ་ས་ལའི་ཆོམ་རྐུན་པ་གང་ཡིན་པ་དེ་དག་ས་མཚམས་ཀྱི་བར་དུ་དོང་སྟེ་༑་འཁོད་ནས་ཡུལ་མ་ག་དྷཱ་ནས་དོན་མཐུན ༼༧༽ འོང་བ་གང་ཡིན་པ་དེ་ཡང་བརྗོམས་པར་བྱེད་དོ་༑༑་ཡུལ་ཀོ་ས་ལ་ནས་ངོན་མཐུན་འོང་བ་གང་ཡིན་པ་དེ་ཡང་འཇོམས་པར་བྱེད་དོ་༑༑
ཇི་ཙམ་དུས་གཞན་ཞིག་ན་དོན་མཐུན་པ་སེལ་བ་དང་བཅས་པ་ཡུལ་མ་ག་དྷཱ་ནས་ཡུལ་ཀོས་ལར་འཕགས་པ་དང་༑་གང་གི་ཚེ་ས་མཚམས ༼༡༢༨ཨ༡༽ གྱི་བར་དུ་ཕྱིན་པ་དེའི་ཚེ་དེང་དཔོན་དེས་སྨྲས་པ་༑ཤེས་ལྡན་དག་རྒྱལ་པོ་གསལ་རྒྱལ་དེ་ནི་གདུག་པ་ཕ་རོལ་གནོན་པ་ཡིན་པས་བདག་ཅག་ལ་སྦྱིན་པ་སྦྱིན་དུ་འཇུག་ནུས་པ་ཡིན་ན་༑་བདག་ཅག་གིས་ཅིའི་ཕྱིར་བསེལ་བ་ལ་གླ་སྦྱིན་པར་བྱ་༑་འདི་དག ༼༢༽ ཉིད་ནས་ཕྱིར་བཟློག་གོ་ཞེསྡེ་དག་ཕྱིར་བཟློག་སྟེ་དོན་མཐུན་དེ་ཚོགས་ཉུང་ངུར་ཆས་པ་དང་༑་ཆོམ་རྐུན་དེ་དག་གིས་ཀྱང་བྱ་མ་རྟ་བཙུགས་ཏེ་བསྡད་པ་དང་༑་དེས་དེ་མཐོང་ནས་ཤེས་ལྡན་དག་དོན་མཐུན་ཚོགས་ཉུང་ངུས་འོངས་ན་ཅིའི་ཕྱིར་བཏང་སྙོམས་སུ་འཁོད་ཅིས་སྨྲས་པ་དང་༑ ༼༣༽དེ་ནས་ཆོམ་རྐུན་པ་དེ་དག་གིས་དེར་ཚོང་པ་ཁ་ཅིག་ནི་སྲོག་དང་ཕྲལ་ལོ་༑༑་ཁ་ཅིག་ནི་ཟོང་པོར་ཏེ་བྲོས་སོ་༑༑་དགྲ་བཅོམ་པ་དག་ནི་མ་བསམས་པར་ཤེས་པ་དང་མཐོང་པ་མི་འཇུག་པས་དགྲ་བཅོམ་པ་དོན་མཐུན་དེ་དང་འགྲོ་བ་ཞིག་ཀྱང་སྲོག་དང་ཕྲལ་ལོ་༑༑
དེ་ན་དོན་མཐུན་གང་དག་ཐོས་པ ༼༤༽ དེ་དག་མགོ་དང་ལུས་རྡུལ་གྱིས་ཡོག་སྟེ་ཀླད་པའི་སྐྲ་ཡོགས་ནས་ཀུ་ཅོ་འདོན་ཅིང་ཀོ་ས་ལའི་རྒྱལ་པོ་གསལ་རྒྱལ་གྱི་དྲུང་དུ་ཕྱིན་ནས་ཐལ་མོ་སྦྱར་ཏེ་སྨྲས་པ་༑་ལྷ་ཁྱོད་ཀྱི་ཡུལ་དུ་བདག་ཅག་ཚོར་པར་མི་རུང་བར་རྣམ་པར་བཞག་གོ་༑་ཅི་ཞིག་བྱས་༑་བདག་ཅག་ཆོམ་རྐུན་པ་དག་གིས ༼༥༽ བཅོམ་མོ་༑༑་ཕྱོགས་གང་དུ་༑་ག་གི་མོ་ཞིག་ཏུའོ་༑༑རྒྱལ་པོས་དམག་དཔོན་འཕགས་སྐྱེས་པོ་ལ་བསྒོ་བ་༑་རྐུན་རྫས་དང་ཆོམ་རྐུན་པ་དག་མྱུར་དུ་ཁུག་ཤིག་༑
དེས་དཔུང་གི་ཚོགས་ཡན་ལག་བཞི་པ་བསྒོ་ནས་ཕྱིར་བྱུང་བ་དང་ཆོམ་རྐུན་པ་དེ་དག་ཀྱང་གོ་ཆ་ཕུད་ནས་བག་ཡངས ༼༦༽ སུ་སཱ་ལའི་དགོན་པ་ཞིག་ན་རྐུན་རྫས་བགེད་ཅིང་འཁོད་པ་ལས་༑དམག་དཔོན་འཕགས་སྐྱེས་པོས་དེ་དག་ཕྱོགས་བཞིར་བསྐོར་ནས་དབུས་སུ་དུང་དང་༑་རྔ་པ་ཊ་ཧའི་སྒྲ་དག་གིས་སྐྲག་པར་བྱས་པ་དང་༑་དེ་རྣམས་ལས་ཁ་ཅིག་ནི་རྐུན་རྫས་པོར་ཏེ་བྲོས་སོ་༑༑་ཁ་ཅིག་ནི་བསད་དོ་༑ ༼༧༽ ༑་དྲུག་བཅུ་ནི་གསོན་པོར་བཟུང་སྟེ་དེས་རྐུན་རྫས་དེ་ཡང་ཁྱེར་ནས་རྒྱལ་པོའི་དྲུང་དུ་སོང་སྟེ་སྨྲས་པ་༑་ལྷ་ཆོམ་རྐུན་པ་དག་ནི་འདི་དག་ལགས་སོ་༑༑་རྐུན་རྫས་ནི་འདི་དག་ལགས་སོ་༑༑
དེ་ནས་རྒྱལ་པོས་དེ་རྣམས་ལ་སྨྲས་པ་༑་ཤེས་ལྡན་དག་ཁྱེད་ཀྱིས་རྒྱལ་པོས་དྲིལ་བསྒྲགས་པ ༼༡༢༨བ༡༽ བྱེད་དུ་བཅུག་སྟེ་༑
ངའི་ཡུལ་དུ་སུས་ཀྱང་ཆོམ་རྐུན་མི་བྱའོ་༑༑་གང་ཞིག་བྱེད་ན་དེ་གསད་པའི་གྱོད་ལ་བསྒྲིན་ཅིང་སྐྱིན་པ་ནི་ང་ཉིད་ཀྱི་མཛོད་དང་༑་བང་པ་ནས་སྦྱིན་ནོ་ཞེས་མ་ཐོས་སམ་༑
དེ་དག་གིས་སྨྲས་པ་༑་ལྷ་ཐོས་སོ་༑༑
འོ་ན་ཅིའི་ཕྱིར་ཚོང་པ་དག་བཅོམ་༑
ལྷ་འཚོ་བ ༼༢༽ མ་མཆིས་སོ་༑༑
ཅིའི་ཕྱིར་སྲོག་དང་ཕྲལ་༑་འཇིགས་པ་ཉེ་བར་བསྟན་པའི་སླད་དུའོ་༑༑་ཁྱོད་ཀྱིས་འཇིགས་པ་ངེ་འདྲ་བ་ཉེ་བར་བསྟན་པ་དང་༑་ད་སྔོན་སུས་ཀྱང་མ་མཐོང་བ་གང་ཡིན་པའི་འཇིགས་པ་དེ་འདྲ་བ་ཉེ་བར་བསྟན་པར་བྱའོ་༑༑
དེ་ནས་རྒྱལ་པོས་བློན་པོ་རྣམས་ལ་བསྒོ ༼༣༽ པ་༑་ཤེས་ལྡན་དག་དེང་ལ་འདི་དག་ཐམས་ཅད་སོད་ཅིག་༑
དེ་དག་གིས་ལམ་པོ་ཆེ་དང་༑་སྲང་དང་༑་ལམ་གྱི་བཞི་མདོ་དང་༑་སུམ་མདོ་རྣམས་སུ་རྗེས་སུ་སྒྲོགས་ཤིང་གསད་པར་ཁྲིད་པ་ནཆོམ་རྐུན་པ་ཞིག་ལམ་དོག་པར་བྲོས་ཏེ་རྒྱལ་བྱེད་ཀྱི་ཚལ་དུ་དགེ་སློང་གི་གན་དུ་སོང་སྟེ་སྨྲས ༼༤༽ པ་༑་འཕགས་པ་བདག་རབ་ཏུ་འབྱུང་བར་འཚལ་ལོ་༑༑
དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་སོ་༑༑་ཆོམ་རྐུན་པ་དེ་དག་ཀྱང་བསད་དོ་༑༑
བཅོམ་ལྡན་འདས་ཀྱིས་དགེ་སློང་དག་རང་གི་རྒུད་པ་དང་༑་གཞན་གྱི་རྒུད་པ་དང་༑་རང་གི་འབྱོར་པ་དང་༑་གཞན་གྱིས ༼༥༽ འབྱོར་པ་ལ་ཡང་དང་ཡང་དུ་སོ་སོར་རྟོགས་ཅིག་༑དེ་ཅིའི་ཕྱིར་ཞེ་ན་༑་དགེ་སློང་དག་རང་གི་རྒུད་པ་དང་༑་གཞན་གྱི་རྒུད་པ་ནི་ཀུན་དུ་སྐྱོ་བར་འགྱུར་བའི་གནས་ཡིན་ལ་༑་རང་གི་འབྱོར་པ་དང་༑་གཞན་གྱི་འབྱོར་པ་ཡང་ཀུན་དུ་སྐྱོ་བར་འགྱུར་བའི་གནས་ཡིན་པའི་ཕྱིར་རོ་༑༑ཞེས ༼༦༽ གསུངས་པས་ཇི་ཙམ་དུས་གཞན་ཞིག་ན་དགེ་སློང་རྣམས་དུར་ཁྲོད་རྒྱུར་འདོང་པ་ན་དགེ་སློང་དེ་ཡང་དེ་རྣམས་དང་ལྷན་ཅིག་དུར་ཁྲོད་རྒྱུར་སོང་བ་ལསྡེས་ཆོམ་རྐུན་པ་དེ་དག་བསད་པ་མཐོང་ནས་མཆི་མས་བརྣངས་ཏེ་འདུག་པར་གྱུར་པ་དང་༑
དགེ་སློང་རྣམས་ཀྱིས་སྨྲས་པ་༑་ཚེ་དང་ལྡན་པ་དག ༼༧༽ འདི་གསར་དུ་རབ་ཏུ་བྱུང་བ་ཡིན་ཡང་བསམ་པ་འདི་འདྲ་བར་བཟང་ངོ་༑༑
དེས་སྐད་ཕྱུང་སྟེ་དུ་བར་བརྩམས་པ་དང་དགེ་སློང་རྣམས་ཀྱིས་སྨྲས་པ་༑་ཚེ་དང་ལྡན་པ་ཁྱོད་ཅིའི་ཕྱིར་ཆོ་གེས་འདེབས་༑
དེས་སྨྲས་པ་༑་འདི་ནི་བདག་གི་ཕའོ་༑༑་འདི་ནི་བདག་གི་ཕུ་ནུའོ་༑༑འདི་ནི་ཁུ་བོའོ་༑༑་འདི ༼༡༢༩ཨ༡༽ ནི་ཞང་པོའོ་༑༑
དེ་རྣམས་ཀྱིས་སྨྲས་པ་༑་འདི་རྣམས་ཀྱིས་དགྲ་བཅོམ་བ་སྲོག་དང་ཕྲལ་ལམ་༑
དེས་སྨྲས་པ་༑་ཕྲལ་ལོ
ཞེས་ཟེར་བའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་༑
བཅོམ་ལྡན་འདས་ཀྱིས་བཀའ་སྩལ་པ་༑་དགེ་སློང ༼༢༽ དག་གང་ཟག་འདི་ནི་དགྲ་བཅོམ་པ་བསད་པ་ཡིན་ཏེ་༑གང་ཟག་དགྲ་བཅོམ་པ་བསད་པ་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་དགེ་སློང་དག་ཁྱེད་ཀྱིས་གང་ཟག་དགྲ་བཅོམ་པ་བསད་པ་ཆོས་འདུལ་པ་འདི་ལས་བསྙིལ་བར་བྱའོ་༑༑འགའ་ཞིག་གི་གན་དུ་རབ་ཏུ་འབྱུང ༼༣༽ བར་འདོད་པ་འོངས་ན་༑་དེས་དེ་ལ་དགྲ་བཅོམ་པ་བསད་པ་མ་ཡིན་ནམ་ཞེས་དྲི་བར་བྱའོ་༑༑མ་དྲིས་པར་རབ་ཏུ་འབྱིན་པར་བྱེད་༑་བསྙིན་པར་རྫོགས་པར་བྱེད་ན་འགལ་ཚབས་ཅན་དུ་འགྱུར་རོ་༑༑
སངས་རྒྱས་བཅོམ་ལྡན་འདས་ལ་ཆོ་དང་ལྡན་པ་ཉེ་བ་འཁོར་གྱིས་ཞུས་པ་༑ ༼༤༽ བཙུན་པ་གང་གིས་སྔོན་རབ་ཏུ་ཕྱུང་བ་ན་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ཕྱེ་བ་དེ་གལ་ཏེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འཚལ་ན་༑་རབ་ཏུ་འབྱུང་བར་བགྱི་འམ་རབ་ཏུ་དབྱུང་བར་མི་བགྱི་༑༼༥༽ ཉེ་བ་འཁོར་རབ་ཏུ་དབྱུང་བར་མི་བྱའོ་༑༑་དེ་ལྟ་བས་ན་འགའ་ཞིག་གི་གན་དུ་རབ་ཏུ་དབྱུང་བར་འདོད་པ་འོངས་ན་༑་དེས་དེ་ལ་དགེ་འདུན་གྱི་དབྱེན་བྱས་པ་མ་ཡིན་ནམ་ཞེས་དྲི་བར་བྱའོ་༑༑་མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑
སངས ༼༦༽ རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་གང་གིས་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་གལ་ཏེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འཚལ་ན་༑ ༼༧༽ རབ་ཏུ་དབྱུང་བར་བགྱིའམ་༑་རབ་ཏུ་འབྱུང་པར་མི་བགྱི་༑ཉེ་བ་འཁོར་རབ་ཏུ་དབྱུང་བར་མི་བྱའོ་༑༑་དེ་ལྟ་བས་ན་འགའ་ཞིག་གི་གན་དུ་རབ་ཏུ་དབྱུང་བར་འདོད་པ་འོངས་ན་༑་དེས་དེ་ལ་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་མ་ཡིན་ནམ་ཞེས་དྲི་བར་བྱའོ་༑༑་མ་དྲིས ༼༡༢༩བ༡༽ བར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བ་འཁོར་གྱིས་ཞུས་པ་༑་བཙུན་པ་སྔོན་གང་རབ་ཏུ་འབྱུང་བ་ན་ཕམ་པར་འགྱུར་བ་བཞི་ལས་ལྟུང་བ་གང་ཡང་རུང་བ་བྱུང་བ་དེ་གལ་ཏེ་ལེགས་པར་གསུངས་པའི ༼༢༽ ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འཚལ་ན་༑་རབ་ཏུ་དབྱུང་བར་བགྱིའམ་༑་རབ་ཏུ་དབྱུང་བ་མི་བགྱི་༑ཉེ་བ་འཁོར་རབ་ཏུ་དབྱུང་བར་མི་བྱའོ་༑༑་དེ་ལྟ་བས་ན་འགའ་ཞིག་གི་གན་དུ་རབ་ཏུ་འབྱུང་བར་འདོང་པ་འོངས་ན་༑ ༼༣༽ དེས་དེ་ལ་ཕམ་པར་འགྱུར་བ་བཞི་ལས་ལྟུང་བ་གང་ཡང་རུང་བ་བྱུང་བ་མ་ཡིན་ནམ་ཞེས་དྲི་བར་བྱའོ་༑༑་མ་དྲིས་པར་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑་༑༑
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན ༼༤༽ དགའ་རབ་ན་བཞུགས་སོ་༑༑དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་༑་དགེ་སློང་དག་གལ་ཏེ་གང་ཟག་མ་མཐོང་བས་གནས་ནས་ཕྱུང་པ་བབས་པ་ཞིག་ཡང་ཕྱིར་འོངས་ནས་༑་ཚེ་དང་ལྡན་པ་དག་ལྟུང་བ་མཐོང་གིས་བདག་རབ་ཏུ་དབྱུང་བར་གསོལ་ཞེས ༼༥༽ ཟེར་ན་དེ་རབ་ཏུ་དབྱུང་བར་བྱའོ་༑༑རབ་ཏུ་ཕྱུང་ནས་ཚེ་དང་ལྡན་པ་དག་ལྟུང་བ་བཤགས་པར་བྱས་༑་བདག་བསྙེན་པར་རྫོགས་པར་མཛད་དུ་གསོལ་ཞེས་ཟེར་ན་བསྙེན་པར་རྫོགས་པར་བྱའོ་༑༑ཇི་སྟེ་བསྙིན་པར་རྫོགས་ནས་ལྟུང་བ་མ་མཐོང་ངོ་ཞེས་ཟེར་ན་༑གལ་ཏེ་དགེ་འདུན ༼༦༽ ཚོགས་པ་ཡོད་ན་ཡང་མ་མཐོང་བས་གནས་ནས་དབྱུང་བར་བྱའོ་༑༑གལ་ཏེ་ཚོགས་པ་མེད་ལ་ཇི་སྟེ་བསྙེན་པར་རྫོགས་ན་ལེགས་པར་བསྙེན་པ་ཡིན་ཏེ་༑འདི་ལྟར་གང་ཟག་གིས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུད་པ་དང་བསྙེན་པར་རྫོགས ༼༧༽ པ་དགེ་སློང་གི་དངོས་པོ་རྙེད་པར་དཀའ་བ་ཡིན་པའི་ཕྱིར་རོ་༑༑མ་མཐོང་བས་གནས་ནས་ཕྱུང་བ་ཇི་ལྟ་བ་བཞིན་དུ་ཕྱིར་མི་འཆོས་པས་གནས་ནས་ཕྱུང་བ་དང་༑་སྡིག་པ་ཅན་གྱི་ལྟ་བའི་རྣམ་པ་མི་གཏོང་པས་གནས་ནས་ཕྱུང་བ་ཡང་དེ་བཞིན་ནོ་༑༑་༑༑
སྡོམ་ལ་༑ ལག ༼༡༣༠ཨ༡]རྡུམ་དག་དང་རྐང་རྡུམ་དང་༑༑ ལག་སོར་ཟླུམ་པོར་འཇས་པ་དང་༑༑ མཆུ་མེད་ལུས་ལ་རྨ་མཚན་ཅན་༑༑ རྒན་ཆེས་པ་དང་གཞོན་ཆེས་དང་༑༑ ཐེང་པོ་སྨྲད་འཆར་ཞར་བ་དང་༑༑ ལག་སོར་རྡུམ་སྤུར་མིའུ་ཐུང་དང་༑༑ ལྦ་བ་ལྐུགས་པ་འོན་པ་དང་༑༑ རྟེན་(2)_'phye dang ni rkang 'bam dang || bud med kyis dub khur gyis dub || mi gang lam gyis dub rnams dang || ya za ma lug gta' gam dang || de lta bu yi mi rnams ni || drang srong chen pos dgag pa mdzad || mdzes pa rab tu dbyung ba dang || yongs su dag pa bsnyen rdzogs_(3)_par|| rdzogs sangs rgyas kyis rab mkhyen te || bden pa'i mtshan gyis bka' stsal to ||
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྤྱིན་གྱི་ཀུན་དགའ་ར་བ་ན་བཞུགས་སོ་༑༑དྲུག་སྡེ་དག་གི་ཀུན་དུ་སྤྱོད་པ་ནི་གང་རབ་ཏུ་བྱུང་བ་དང ༼༤༽ བསྙེན་པར་རྫོགས་པར་བྱས་པ་དེས་ཇི་སྲིད་དུ་འདི་དག་ནི་གནས་ངན་ལེན་ཀུན་དུ་སྤྱོད་པ་དག་ཡིན་ནོ་ཞེས་བྱ་བར་མི་ཤེས་པ་དེ་སྲིད་དུ་དེ་དེ་དག་དང་ལྷན་ཅིག་གནས་པར་བྱེད་ལ་༑གང་གི་ཚེ་ཤེས་པར་གྱུར་པ་དེའི་ཚེ་དགེ་སློང་རང་བཞིན་དུ་གནས་པ་དག་དང་ལྷན་ཅིག་གནས་པར་བྱེད་དེ་༑ ༼༥༽ སྟོན་པའི་བཀའ་ལུང་གིས་དུས་གསུམ་དུ་འགྲོ་བའི་ཕྱིར་བལྟ་བ་འབའ་ཞིག་བྱེད་དོ་༑༑དེ་ནས་དེ་དག་གིས་གྲོས་བྱ་བར་བརྩམས་པ་༑་དགའ་བོ་ཉེ་དགའ་ལྷུང་བཟེད་ནག་པོ་ཅན་འདི་དག་ནི་བཙས་འཕྲོག་པ་དང་འདྲ་སྟེ་༑་བདག་ཅག་གིས་རབ་ཏུ་ཕྱུང་པ་རྣམས་འདི་དག་གིས་འཕྲོག ༼༦༽ པར་བྱིད་ཀྱིས་༑་ད་ནི་ལྷུང་བཟེད་ནག་པོ་ཅན་རྣམས་ཀྱིས་དབྲོག་པར་མི་འགྱུར་བ་གང་ཡིན་པ་དེ་འདྲ་བ་རབ་ཏུ་དབྱུང་བར་བྱའོ་ཞེས་གྲོས་བྱས་སོ་༑༑
ཇི་ཙམ་དུས་གཞན་ཞིག་ན་ཉེ་དགའ་ཀུན་དུ་འཁྱམ་པས་མི་ལག་རྡུམ་ཞིག་མཐོང་ནས་སྨྲས་པ་༑་བཞིན་བཟངས་ཅིའི་ཕྱིར་རབ་ཏུ་མི ༼༧༽ འབྱུང་༑
དེས་སྨྲས་པ་༑་འཕགས་པ་བདག་ལག་པ་མ་ཚང་བ་སུ་ཞིག་གིས་རབ་ཏུ་འབྱིན་པར་བགྱིད་༑
ཉེ་དགའས་སྨྲས་པ་༑་བཞིན་བཟངས་བཅོམ་ལྡན་འདས་ཀྱི་བསྟན་པ་ལ་ཐུགས་རྗེས་རབ་ཏུ་ཕྱེ་བ་ཡིན་གྱིས་༑་ཁོ་བོས་ཁྱོད་རབ་ཏུ་དབྱུང་བར་བྱའོ་ཞེས
དེས་དེ་རབ་ཏུ་ཕྱུང ༼༡༣༠བ༡༽ ཞིང་བསྙེན་པར་རྫོགས་པར་བྱས་སོ་༑༑
དེ་ནས་ཞག་གཉིས་སམ་གསུམ་ཞིག་ཀུན་དུ་སྤྱོད་པའི་ཆོས་རྣམས་བསླབས་ནས་སྨྲས་པ་༑་བཞིན་བཟངས་རི་དགས་ཀྱིས་རི་དགས་མི་སོས་༑་མཉན་ཡོད་རྒྱ་ཆེ་ལ་རང་གི་སྤྱོད་ཡུལ་དང་ཡབ་ཀྱི་སྤྱོད་ཡུལ་ཡིན་པས་བསོད་སྙོམས་རྒྱུས ༼༢༽ ལ་འཚོ་བར་གྱིས་ཤིག་༑
དེས་སྨྲས་པ་༑་མཁན་པོ་ཇི་ལྟར་བསོད་སྙོམས་རྒྱུ་བ་ར་བགྱི་༑
དེས་སྨྲས་པ་༑་ཁྱོད་ཀྱིས་དེ་ཙམ་ཡང་མི་ཤེས་སམ་༑་ངས་ཁྱོད་ལ་བསྟན་པར་བྱའོ་ཞེས
དེས་དེའི་ཤམ་ཐམས་ནི་སྲད་བུས་བཅིངས་༑་ཆོས་གོས་ནི་ཚེར་མས་གཏུར་ཏེ་བསྐོན་༑་དབུང ༼༣༽ པ་ག་ཡོན་པར་ནི་ལྷུང་བཟེད་ཀྱི་སྣོད་བཞག་༑་དཔུང་པ་ག་ཡས་པར་ནི་ཁར་གསིལ་བཏགས་སོ་༑༑
དེ་ནས་དེ་མཉན་ཡོད་དུ་སྤྱོད་ཡུལ་དུ་ཞུགས་པ་དང་བུད་མེད་ཀྱིས་བྲང་བརྡུངས་ནས་སྨྲས་པ་༑་འཕགས་པ་སུས་ཁྱོད་རབ་ཏུ་བྱུང་བའི་ལག་པ་གཉིས་བཅད་༑
དེས་སྨྲས་པ་༑་སྲིང་མོ ༼༤༽ ཁྱིམ་བ་ནས་ཁོ་བོའི་ལག་པ་ཆད་དེ་༑་རབ་ཏུ་བྱུང་ནས་ཆད་པ་མ་ཡིན་ནོ་༑༑
སུས་རབ་ཏུ་ཕྱུང་༑
དེས་སྨྲས་པ་༑་མཁན་པོ་ཉེ་དགའས་སོ་༑༑
དེ་རྣམས་ཀྱིས་སྨྲས་པ་༑་གནས་ངན་ལེན་ཀུན་དུ་སྤྱོད་པ་དེ་མ་གཏོགས་པས་གཞན་སུ་ཞིག་འདི་ལྟ་བུ་རབ་ཏུ་འབྱིན་པར་བྱེད་ཅེས་ཟེར ༼༥༽ པའི་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་༑
བཅོམ་ལྡན་འདས་ཀྱིས་དགོངས་པ་༑་ཉེས་དམིགས་གང་ཅུང་ཟད་ཅི་བྱུང་བ་དེ་ནི་དགེ་སློང་དག་ལག་རྡུམ་རབ་ཏུ་འབྱིན་པ་ལས་བྱུང་བ་ཡིན་ནོ་སྙམ་ནས
བཀའ་སྩལ་པ་༑་དགེ་སློང་དག་དེ་ལྟ་བས་ན་དགེ ༼༦༽ སློང་གིས་ལག་རྡུམ་རབ་ཏུ་དབྱུང་བར་མི་བྱ་བསྙེན་པར་རྫོགས་པར་མི་བྱའོ་༑༑་རབ་ཏུ་འབྱིན་པར་བྱེད་༑་བསྙེན་པར་རྫོགས་པར་བྱེད་ན་འགལ་ཚབས་ཅན་དུ་འགྱུར་རོ་༑༑
ལག་རྡུམ་ཇི་ལྟ་བ་དེ་བཞིན་དུ་རྐང་རྡུམ་དང་༑་ལག་སོར་ཟླུམ་པོར་འཇས་པ་དང་༑་མཆུ་མེད་པ་དང་༑་ལུས ༼༧༽ ལ་རྨ་མཚན་ཅན་དང་༑་རྒན་ཆེས་པ་དག་ཀྱང་དེ་བཞིན་ནོ་༑༑་དགེ་སློང་དག་གཞོན་ཆེས་པ་དག་རབ་ཏུ་འབྱིན་པར་བྱེད་ནས་དེ་དག་གིས་དགེ་འདུན་གྱི་གནས་མལ་བཤང་གཅིས་མ་རུང་པར་བྱེད་ནས་༑
བཅོམ་ལྡན་འདས་ཀྱིས་བཀའ་སྩལ་པ་༑་དེ་དག་ཀྱང་རབ་ཏུ་དབྱུང་བར་མི་བྱའོ་༑༑ ༼༡༣༡ཨ༡༽ ཐེང་པོ་དག་རབ་ཏུ་འབྱིན་པ་འབྱེད་ནས
བཅོམ་ལྡན་འདས་ཀྱིས་བཀའ་སྩལ་པ་༑་དེ་དག་ཕྱང་རབ་ཏུ་དབྱུང་བར་མི་བྱའོ་༑༑་སྨན་འཆལ་དང་༑་ཞར་བ་དང་༑་ལག་སོར་རྡུམ་པོ་དང་༑་སྒུར་པོ་དང་༑་མིའུ་ཐུང་དང་༑་ལྔ་བ་ཅན་དང་༑་ལྐུགས་པ་དང་༑ ༼༢༽ འོན་པ་དང་༑་རྟེན་འཕྱེ་དང་༑་རྐང་འབམ་དག་རབ་ཏུ་འབྱིན་པར་བྱེད་ནས
བཅོམ་ལྡན་འདས་ཀྱིས་བཀའ་སྩལ་པ་༑་དེ་ལྟ་བུ་དག་ཀྱང་རབ་ཏུ་དབྱུང་བར་མི་བྱའོ་༑༑་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑
དགེ་སློང་དག་བུད་མེད་ཀྱིས་དུབ་པ་དང་༑་ཁུར ༼༣༽ གྱིས་དུབ་པ་དང་༑་ལམ་གྱིས་དུ་པ་དང་༑་ཡ་ཟ་མ་ལུག་དང་༑་གཏའ་གམ་པ་དག་རབ་ཏུ་འབྱིན་པར་བྱེད་ནས
བཅོམ་ལྡན་འདས་ཀྱིས་བཀའ་སྩལ་པ་༑་དེ་ལྟ་བུ་དག་ཀྱང་རབ་ཏུ་དབྱུང་བར་མི་བྱའོ་༑༑་རབ་ཏུ་འབྱིན་པར་བྱེད་ན་འགལ་ཚབས་ཅན་དུ་འགྱུར་རོ་༑༑
ནོ ཏིབེཏན
ནོ ཏིབེཏན
ནོ ཏིབེཏན༡
བསྡུ ༼༤༽ བར་བྱ་བའི་སྐབས་སོ་༑༑
རབ་ཏུ་འབྱུང་བའི་གཞི་རྫོགས་ཤོ་༑༑་༑༑